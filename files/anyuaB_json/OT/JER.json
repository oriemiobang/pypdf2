{
    "textIntro": "Kanya poot Jeremaya ni poot thiinh, beeye kanya ö Wuuö Jwøki na cwøl eni nee luum Wuuö Jwøk købe jï jø Juuda ni beege jø poge. Kanya ö Wuuö Jwøki na cwøl Jeremaya, Wuuö Jwøk aköö jïre, ni «Dïcäŋi, ïïna mooa ki teek ki man køpï luumma dëët akwöm mo wïth juurre, ki dëët akwöm mo nyeye, man näk mo geni cööda wøk, ni keeth geni, ni raany geni, ni nyak geni; ni cäŋ ge tïïyö ni teek, ni këël tietge piny.» (1:4-10) Wëël Jeremaya cäänö kiper bëëtö mar Jeremaya, ni beeye mana ö Jeremaya na jïëc cwödö mar Wuuö Jwøk ki gø, ki mana køp luum Wuuö Jwøk jï jø poge, ki jï wïth juurre. 'Ba luubö mana cïp Wuuö Jwøki jï Jeremaya, beeye luubö mano købe døc jï jø poge, ni beege nyeye moge, ki dïbwöthe moge, ki dïlämme moge, ki nyïïkuk Jwøk moge, ki jï jø poge bëët. 'Ba kanya ö Jeremaya na køp luum Wuuö Jwøk yie, beeye yïth nïra beet nyec Juuda moa na abïïc na näk aŋuudi kanya bëëtge ni ŋati man nø bëëdö na nyeya; ni nyeye moøgø beege nyeya ma Jöcaya, ki nyeya ma Jeyöakac, ki nyeya ma Jeyöakëm, ki nyeya ma Jöakin, ki nyeya ma Cëdëkiya. Manøgø atägö yïth cwiiri ma pïëraŋween kanya bëëde ni pääny marge ma Jerucalem poot kär raany jø lenynyi mo Nabukedenecör nyeny Babiløn. Wëël Jeremaya thuwø cäänö kaper luum gïïa tägö kanya ö jø lenynyi mo Nabukedenecör ni raanyge Jerucalem, ni 'kälge jiy ki jø Juuda møga ni kïthge geni Babiløn, ni mak ge ka tøŋ. Luubö mana cïp Wuuö Jwøki jï Jeremaya nee købe, pälle bäre beeye ki man kööm jø Juuda, ni eni jääla geni, kiper mana kweerge ki man wïnyge luum Wuuö Jwøk, ni kweerge ki man ba wecge raay moge. 'Ba kiper mana kweerge, Jeremaya luup mo ena nyïm akøbe man näk mo jø leny mo Babiløn Jerucalem makge maaø ni raanyge gø. 'Ba Jeremaya abëëdö ni cwïnye opädhö døc ki man køp luubö manøgø jï jø poge; 'ba gïna tägö luum Wuuö Jwøk atïmö ni bëëdö ni gwenni cwïnye ni caala maac mo liel, ni ba løny jïre ki man kan gø cwïnye. (20:8-9) 'Ba ki kwör møøk ki ri luubö mana køp Jeremaya, da luubö mo wëëga bäät jiy nithïk, ni beeye luum Wuuö Jwøk mana caare ki man mooc jiye ki bëët-mëër ki ŋäädhe mo ena yi nyïm man näk mo geni duue duuö ki Babiløn paana kïth geni yie ki tøŋ, ni duu geni poge. (29:10-14) Jeremaya luubö mana caan Wuuö Jwøki, ni beeye luubö mo nyään mano tuude ki jiye, akøbe ki man ö Wuuö Jwøki ni göör ciik moe yïth cwïny jiye, ki man wec gïïa bacge. (31:33-34) Jeremaya, eni patha nyikuŋ Jwøk mo yïth jiy met ki gø. 'Ba ki køør luubö mana käl baŋ Wuuö Jwøk na købe, jiy mo thööth amännö ki eni, ni ö jiyi møøk røk dïbwöthe ni tïmge ni ge manynya 'näk ki eni. Nyeya aciel, ni beeye nyeya ma Jeyöakëm, wëëlö mana näk luup moa car Wuuö Jwøki jï Jeremaya ogöör piny yie, aleeŋ yi maac. (36:11-26) Jeremaya ena bëëdö ni nyïïawäädi moe beege jiy mo nøk keerge. Ki røk nyïïawäädi moe beeye nyen ma nyï Ithiöpia mo nyeŋŋe Ebet-Melek, ŋata käl Jeremaya wøk ki cer thøø (38:4-13), ki Baruk ŋata ŋäcge cwïnyge ki gø, ni wø bëëdö ki eni ciel, na göör luup piny moa caane, eni na nyikuŋ Jwøk. (36:1-32) ",
    "introTitle": "Luubö Mo Cäänö Kaper Wëël Jeremaya",
    "chapterName": "Jeremaya",
    "version": "anyuaB",
    "text": [
        {
            "ID": "OT:JER.1",
            "name": "Jeremaya 1",
            "text": [
                {
                    "title": "Kanya Ö Wuuö Jwøki Na Cwøl Jeremaya ",
                    "text": "Moi beege luup Jeremaya o Kilkiya, na en røk dïlämme moa bëëdö Anathöth yi ŋööm Benjamen.",
                    "ID": "1"
                },
                {
                    "text": "Jeremaya beeye ŋata ö dwør Wuuö Jwøki bääte yïth nïra beet nyeya ma Jöcaya wär Amön na nyeny Juuda, ni beeye kanya päŋ cwiic nyeci moe na apaar kurdäk.",
                    "ID": "2"
                },
                {
                    "text": "Ni dwør Wuuö Jwøk poot ööa bääte yïth nïra beet nyeya ma Jeyöakëm o Jöcaya na nyeny Juuda, këël mana pïïe ra aŋuun cwiic nyec moa na apaar kurciel na beet nyeya ma Cëdëkiya o Jöcaya na nyeny Juuda, ni beeye cwiina mak jø Jerucalem yie ki tøŋ ri bïï dwäde ni kïth geni paac mør.",
                    "ID": "3"
                },
                {
                    "text": "'Ba dwør Wuuö Jwøk mana ö bääta, a na Jeremaya, beeye en, ena köö,",
                    "ID": "4"
                },
                {
                    "text": "ni «Kanya poodï niï poot kära cwääö ec, ï yaa jierø; ni kanya poodï niï poot kär nywølø, ï yaa cïp kur keere na mara, ni tïïa ïïni na nyikuŋ Jwøk kiper tiet mïëri.»",
                    "ID": "5"
                },
                {
                    "text": "Køøre aana köö, «Wui Kwäärö Wuuö Jwøk! Neenï, aani cäänö kuua, kiper a poot thiinh.»",
                    "ID": "6"
                },
                {
                    "text": "'Ba Wuuö Jwøk aköö jïra, ni «Kärï köö, na ‹A poot thiinh,› kiper ï cøøa kany wäro jääŋŋa ïïni yie, ni gïïo köömma ïïni ki ge bëët caanï caanø.",
                    "ID": "7"
                },
                {
                    "text": "Kärï lwäyö ki geni, kiper a ena buutï, naa peemma ïïni.» Luummögø caana Wuuö Jwøki.",
                    "ID": "8"
                },
                {
                    "text": "Kanyøgø Wuuö Jwøk cere arwiee ni gut dhaa, ni kööe jïra, ni «Ennø, luup 'moa acïba dhiï.",
                    "ID": "9"
                },
                {
                    "text": "Ni dïcäŋi, ïïna mooa ki teek ki man køpï luumma dëët akwöm mo wïth juurre, ki dëët akwöm mo nyeye, man näk mo geni cööda wøk, ni keeth geni, ni raany geni, ni nyak geni; ni cäŋ ge tïïyö ni teek, ni këël tietge piny.»",
                    "ID": "10"
                },
                {
                    "text": "'Ba dwør Wuuö Jwøk acäŋ ö bääta, ni pëëny aani, ni «?Jeremaya, agïnaŋø ni nëëni jïrï enø?» Ni kööa, na «A neeta bat jaath wø cwøl ni dïkuri.»",
                    "ID": "11"
                },
                {
                    "text": "Køøre Wuuö Jwøk aköö jïra, na «Ajootï na wøp, kiper a bëëdö ni aana dïkuri, naa koora luubö mara nee thur kare.»",
                    "ID": "12"
                },
                {
                    "text": "'Ba dwør Wuuö Jwøk acäŋ ö bääta ri rietge, ni kööe, na «?Agïnaŋø ni nëëni jïrï enø?» Ni kööa, na «A neeta dak mo twak, mo dhee ee løø wøk ki jï løø wï-piny ni luu baŋwa.»",
                    "ID": "13"
                },
                {
                    "text": "Køøre Wuuö Jwøk aköö jïra, ni «Gïn mo raac oööi ki wï-piny, ni pïïe bäät jiy bëët mo bëëdö paani en.",
                    "ID": "14"
                },
                {
                    "text": "Ennø, a na Wuuö Jwøk, jiy mo tiet mïëri moa en wï-piny bëët cwøla cwølø. «Ni ö nyeye moge ni öge ni cïpge wäle moge  dhøk kiir mar Jerucalem, ni tukge gø ki deŋ kiir mare bäre, ki päänye mo Juuda bëët,",
                    "ID": "15"
                },
                {
                    "text": "naa jääla geni kiper rääö marge na wecge aani ni cïpge ko olämme jï juu møøk, ni wøørge gïïa tïïcge ki ceŋge.",
                    "ID": "16"
                },
                {
                    "text": "«'Ba ennø, ï na Jeremaya en, jiiŋ riï ni ööï maal, ni caanï gïïo caana jïrï bëët jïge. Kärï lwäyö ki geni, niï ba døøya mo lwäär nyïmge.",
                    "ID": "17"
                },
                {
                    "text": "'Ba ka adïëri møn, aani, ïïna tïïa kaamar pääny mo ogeerø ni teek, kaamar werø mar nywïënyö, kaamar kiir mo tïïc ka nywïënyö ma jwïël, niï ba løny ki böötö jï jø paani bëët, ni beege nyeye mo Juuda, ki jøøa døøŋŋø, ki dïlämme moe, ki jø paac bëët.",
                    "ID": "18"
                },
                {
                    "text": "Geni, ge këëdö ki ïïni, 'ba ï ba böötge, kiper a ena buutï, naa peemma ïïni.» Luummögø caana Wuuö Jwøki.",
                    "ID": "19"
                }
            ]
        },
        {
            "ID": "OT:JER.2",
            "name": "Jeremaya 2",
            "text": [
                {
                    "title": "Luum Ajäl Wuuö Jwøk Mana Jääl Jø Icriel Kiper Na Wecge Eni ",
                    "text": "'Ba dwør Wuuö Jwøk aö bääta, a na Jeremaya, ni kööe,",
                    "ID": "1"
                },
                {
                    "text": "ni «Ciï ni køpï luummi ni wïnyö jï jø Jerucalem, ni kööï ni luumma caan Wuuö Jwøki beeye en, ena köö, «ni ‹Ï na Icriel ï poot lääŋŋa lääŋŋö ki mana cïpï cwïnyï jïra niï poot thiinh, ki mëër mana mëërï ki aani kaamar dhaagø thiinh, ki mana caathï køøra dï paap bäre, yi ŋöömma näk kär puurö.",
                    "ID": "2",
                    "comment":"Icriel wära jø Icriel moa dööŋ thääŋ paac mana cwøl ni Juuda."
                },
                {
                    "text": "Kar kaaca ïïno cïp kur keerï na mara, a na Wuuö Jwøk, kaamar thwønh bëëlö mara. Ni jøøa cam ïïni bëët akwaan no obääyö, ni pïïc gïï mo lethi bäätge.› Luummögø caana Wuuö Jwøki.»",
                    "ID": "3"
                },
                {
                    "text": "Wui, u na nyïïkwaac Jeekap, ni beeye u jø dhøk uudi mo jø Icriel bëët, wïnynyu dwør Wuuö Jwøk.",
                    "ID": "4"
                },
                {
                    "text": "Luumma caan Wuuö Jwøki beeye en, ena köö, na «?Agïnaŋø na raac na joot kwäyu baŋa, ni tïïcge karge ni bäär ki aani, ni putge cäädhö køør juu mo oballe jaak, ni tïmge ni bäŋ karge en?",
                    "ID": "5"
                },
                {
                    "text": "Geni, ge kär pëëö, ni ‹?Wuuö Jwøk en kaa, na käl øøni wøk ki yi ŋööm Ijep, na bwøth øøni ki dï paap, yïth pwöle mo otal mo ocöötö ki kääk, yi ŋöömma näk yie da meel na kany mo cøl ma kar thøø, yi ŋöömma näk bäŋ ŋat mo cør yie, na näk bäŋ ŋat mo bëëde yie?›",
                    "ID": "6"
                },
                {
                    "text": "'Ba aani, uuna käla yi ŋöömma beer, nee caammi ki gïïa beyø na en yie bëët nee cammu. 'Ba uuna öö, ni raanynyu ŋöömma, ni tïïyu ŋöömma näk mara na kany mo ec raac ki gø.",
                    "ID": "7"
                },
                {
                    "text": "Këël dïlämme thuwø, ge kär pëëö, ni ‹?Wuuö Jwøk en kaa?› Jø wø caan tiet ciik a kärge ŋääö, ni ö dïbwöthe ni bääcge dëëra, ni ö nyïïkuk Jwøki ni køpge luup ki nyeŋ jwøa cwøl ni Baal, ni caathge køør juu mo bäŋ gïn duuge.",
                    "ID": "8"
                },
                {
                    "text": "«Kiper manøgønø, a löö ki uuni, a na Wuuö Jwøk, ni lööa ki nyïïkwaayu.",
                    "ID": "9"
                },
                {
                    "text": "Ennø, kathu løøga ya acuul Caypara, na en jï løø kur pänh-cäŋ,  ni neennu bëëtö marge, ni jäägu Këdar, na en jï løø kur tuul-cäŋ, ni raŋŋu bëëtö marge døøc. Neennu geni døøc, man näk da teeŋ gïn tïïyu en mo ege tïïö.",
                    "ID": "10"
                },
                {
                    "text": "?Aŋø, da tier paac mo juu moe ee wiilø, këël na bëët juuwi moe ni patha adïëri? 'Ba jiy 'moa, a na näk ajiem marge, aana wiilge kiper juu mo bäŋ gïn duuge.",
                    "ID": "11"
                },
                {
                    "text": "Wui, ï na maal, beerra man ö yiï ni neethay ki gïnögø, ni thäŋ yiï, ni tïm dëërï ni kwanynyi.",
                    "ID": "12"
                },
                {
                    "text": "Kiper jiya atïïö ki teeŋ raay ariiø; aana wecge, a na näk jøøro mar pï kwøw, ni kunyge ka aguule kiper dëëtge, na aguule mo laara cöötö ki kääk, mo bäŋ pïï mo mägi yïthge.» Luummögø caana Wuuö Jwøki.",
                    "ID": "13"
                },
                {
                    "text": "«?Aŋø, Icriel a laŋŋø? ?Aŋø, eni nywöli na laŋŋø cøøn? ?Aperŋø nø ni tïm nyïïmänni moe ni manynya eni keda gïn mo di camø en?",
                    "ID": "14"
                },
                {
                    "text": "Nyïïmänne amärö bääte kaamar ŋuuwe, ni märge døc ni döötge ena maal. Paac mare atïïcge ni bäŋ gïn mo odööŋ yie, ni ö päänye moe ni ränyge, ni bäŋ jiy mo bëëdö yïthge.",
                    "ID": "15"
                },
                {
                    "text": "Ni ö jø Mempic ki jø Thapinac ni loonyge eni, ni gwäärge wïïe wøk.",
                    "ID": "16"
                },
                {
                    "text": "?Aŋø, ï na Icriel, gïnögø ba käla ï bäätï keerï ki køør mana weyï aani, a na Wuuö Jwøk, Jwøk marï, kanya bwødha ïïni øtjöö?",
                    "ID": "17"
                },
                {
                    "text": "?'Ba ennø, ciin Ijep agïnaŋø noo duue dëërï, per niï mädhï ki pï naama pïïe cøl? ?A ciin Aciria agïnaŋø noo duue dëërï, per niï mädhï ki pï Naam Upareeti?",
                    "ID": "18"
                },
                {
                    "text": "Rääö marï otïmö ni pwöc jïrï, ni gaan wøk marï ïïno jooe. 'Ba ennø, neenï døøc, ni ŋäyï gø, ni ki man weyï aani, a na Wuuö Jwøk, Jwøk marï, ni bëëdï niï ba lwär ki aani beeye gïn mo raac, mo duunnö ki räny cwïny.» Luummögø caana Wuuö Jwøki, eni na wïth jammi bëët.",
                    "ID": "19"
                },
                {
                    "text": "«Ïïni, ki kany mo bäär ïïna kweer ki man bëënnï aani, a na Wuuö Jwøk, ni kweerï ki man jïëyï ciik 'moa; ni kööï, ni ‹Ï ba daa tïnynyö.› 'Ba ïïni, ïïna bëëdö na kääbi kanya wøørï juu møøk kwör lam moa en bäät thuuri moa bäyö, ki tiet jenni moa no onigïït piny bëët.",
                    "ID": "20"
                },
                {
                    "text": "'Ba aani, ïïna piidha kaamar omøk mo ojierø, mo käla røk köödhi ma liil. ?Aperŋø nø na wiilï bëëtö marï mana bëëdï ki aani ki gø, ni tïmï niï raac kaamar omøk mar paap en?",
                    "ID": "21"
                },
                {
                    "text": "Ennø, këël dëërï diï lwøø ko olew, ni røtï dëërï ki caabuun, bääyö marï poot nëënö jïra kaamar kïdö.",
                    "ID": "22"
                },
                {
                    "text": "?Aŋø, ïïna diï köö nidïï ni dëërï kärï raanynyø, ni kööï niï kär ci køør juu mo wø cøøri ni Baal? Caar wïïï døøc ki jööra caathï ya agäm-kïdi,  ni ŋäyï gïna tïïyï. Ï caala nya athïrööl mo wïïe känni ni wø jøøc piny jaak;",
                    "ID": "23"
                },
                {
                    "text": "ni ï caala arëën paap mo oŋïyö ki bëët paap, wø ŋwäc jam thwønh kany wø näk dëëre da tïk. ?Aŋa ni maar lønyø jïre ki man män gø ki ciin baŋ thwønh? Ni thwönhi mo wø many gø bäŋ wø ööl; eni wø jootge joodø kany wø päŋ dwääy mare.",
                    "ID": "24"
                },
                {
                    "text": "Ï na Icriel, kär dëërï öölï ki wääth køør juu mo oballe, ni ba 'nägï dëërï ki riew. 'Ba ïïna köö, ni ‹Bäŋ gïn løny jïra këët na bäre bäre, kiper a bëëdö naa mëër ki juu mo path, naa poot caatha køørge.›",
                    "ID": "25"
                },
                {
                    "text": "«'Ba kaawat man wø tïm wï kuuwi ni laay kany wø maai, wïth jø Icriel olääi, ni beeye geni, ki nyeye moge, ki jø kööre moge, ki dïlämme moge, ki nyïïkuk Jwøk moge,",
                    "ID": "26"
                },
                {
                    "text": "jø wø köö jï jaath, ni ‹Ïïna wära,› ni köge jï kïdi, ni ‹Beeye ï na nywøl aani.› Kiper geni ŋäthge aluuge baŋa, ni patha nyïmge. 'Ba kany wø enge yïth gïï mo leth, ge wø köö ki aani, ni ‹Ö maal ni piemï waani!›",
                    "ID": "27"
                },
                {
                    "text": "?'Ba u na jø Juuda, age juu mou moa tïïyu kiper dëëtu? Beerra man öge maal, ni näk mo løny jïge ki man piemge uuni kany wø enu yïth gïï mo leth; kiper juu mou thööth ni röömi ki kwään päänye mou.",
                    "ID": "28"
                },
                {
                    "text": "«?Aperŋø ni lööu ki aani, a na Wuuö Jwøk en? U bëët, uuna gëëmö ki aani.",
                    "ID": "29"
                },
                {
                    "text": "Aana tïïö ki gïï mo leth dëëtu, 'ba bäŋ pwöc mo you wïnynyö; opëëlle mou nyïïkuk Jwøk mou athöörge kaamar ŋuu mo owär.",
                    "ID": "30"
                },
                {
                    "text": "Wui, u na jø Icriel, wïnynyu luumma, a na Wuuö Jwøk. ?Aŋø, aana bëëdö kaamar paap ki jïïu? ?A aana bëëdö kaamar ŋöömö mo yie da muudhö mo cøl ki jïïu? ?Aperŋø ni kööu, u na jiya, ni ‹Waani, wa bëëdö ki wïthwa jaak, ni wa ba ö baŋï këët›?",
                    "ID": "31"
                },
                {
                    "text": "?Aŋø, nyakøø wïïe wø wïl ki jap mïërö moe? ?A dhaagø thiinh wïïe wø wïl ka abïïk nywöm moe? 'Ba jiya wïthge awïl ki aani ki nïne mo thööth mo ba kwaan.",
                    "ID": "32"
                },
                {
                    "text": "«Ï na Icriel en, wääth køør juu møøk akwanyï kiree, kaamar kääbi mo ŋwieya køør cwøw, niï caala dhaagø mo mään moa reyø kwänynyö baŋe.",
                    "ID": "33"
                },
                {
                    "text": "Maya thuwø, rem jiy moa can na näk bäŋ gïn mo ege baaø akønynyï piny, ni joot remø marge ra abïï marï, ni jøøgø kärï joodø ni ge turö ki øtø. 'Ba këël na näk mo gïïögø bëët iï tïïö,",
                    "ID": "34"
                },
                {
                    "text": "ï wø poot köö, ni ‹Bäŋ gïn mo yaa baaø;› ni kööï, ni ‹Ka adïëri møn, Wuuö Jwøk wëër mare ee paanyø bääta.› 'Ba ennø, ï jääla jäälö kar løøk, kiper na kööï, na ‹A kär bääyö.›",
                    "ID": "35"
                },
                {
                    "text": "?Aŋø ni wïïrï yïthakic jiy en, ni wellï uutjïëthe moï en?  Wïïï olää jø Ijepi, kaawat mana ö jø Aciria na lääge wïïï.",
                    "ID": "36"
                },
                {
                    "text": "Ïïno ö wøk ki Ijep ni ceŋŋï iï kwaa wïïï; kiper Wuuö Jwøk jøøa ŋääthï anø kwiere, niï ba jïti ki bëëtö mo beer baŋge këët.»",
                    "ID": "37"
                }
            ]
        },
        {
            "ID": "OT:JER.3",
            "name": "Jeremaya 3",
            "text": [
                {
                    "title": "Luum Ajäl Wuuö Jwøk Mana Jääl Jø Icriel Kiper Na Gaage Wøk",
                    "text": "'Ba Wuuö Jwøk aköö, «?Ni näk mo dhaanhø cïïe ee kwierø, ni ö dhaaŋŋøgø ni aae, ni ci jï dhaanhø mør, dïcwøønnøgø doo cäŋa døø baŋ dhaaŋŋøgø? ?Aŋø, ŋöömmo tïïc teeŋ gïnögø yie ba raanynyi na bäre bäre? 'Ba ï na Icriel, ï bëëdö kaamar kääbi ni wø mëër ki cwøw mo thööth. ?A ennø, ï doo duua baŋa?",
                    "ID": "1"
                },
                {
                    "text": "Tïŋ wïïï maal, ni raŋï kwör lam moa en bäät thuuri moa leer yøøke. ?Aŋø, a kaa na kärï tïïö yie ki tïï käp? Ïïna bëëdö kaamar dhaagø mo opï piny thääŋ jöö ni koora cwøw, ni bëëdï kaamar ŋat paap mo omøør piny nee jiy twiere. Paac araanynyï ki køør käp ki rääö marï.",
                    "ID": "2"
                },
                {
                    "text": "Kiper manøgø nø, køth amäni, ni bäŋe køth mo opädhö ki cwiir. 'Ba ï poot bëëdö kaamar dhaagø mo waŋe nëëni na waŋ kääbi, ni wïïï ba laay na bäre bäre.",
                    "ID": "3"
                },
                {
                    "text": "?'Ba ennø, a kärï cwølø na bëëde, ni kööï, na ‹?Awuuö, paa ï ni wø mëër ki aani ki mana täga thïnhö?",
                    "ID": "4"
                },
                {
                    "text": "?Aperŋø nø ni poot bëëdï niï wëëyö cooth, niï poot bëëdö ni ïïno gootø na bäre bäre?›? Neenï, këël na caanï luupögø, ï poot tïïö ki gïïa reyø mo wø løny jïrï jaak.»",
                    "ID": "5"
                },
                {
                    "text": "'Ba ki yïth nïra beet nyeya ma Jöcaya, Wuuö Jwøk acäänö ki aani, a na Jeremaya, ni kööe, ni «?Gïna tïïc Icrielli na caal dhaagø mo cwïnye ogaa wøk ajootï? Ena ci kwör lam moa en bäät thuuri moa bäyö ki tiet jenni moa no onigïït piny bëët, ni bëëde ni tïïya tïï käp kwöreke.",
                    "ID": "6",
                    "comment":"Icriel wäŋŋa thäk jø Icriel moa mak ki tøŋ na kïth paac mana en jï løø wï-piny."
                },
                {
                    "text": "'Ba aana cädö ni kanyo nø tïïc gïïögø bëët, eni duua baŋa na bëëde, 'ba eni kär duuö; ni ö bääyö mare ni jooti ya coki ma Juuda na raac.",
                    "ID": "7",
                    "comment":"Juuda wäŋŋa thäk jø Icriel moa en Juuda."
                },
                {
                    "text": "'Ba ki køør bëët käp mar Icriel, eni na caal dhaagø mo cwïnye ogaa wøk, ena riemma, kaawat man wø ö dhaanhe wø göön cïïe ki wëël apääk; 'ba ajooda ni coki ma Juuda na raac kär lwäyö, ni ö eni thuwø ni bëëde ni tïïya tïï käp.",
                    "ID": "8"
                },
                {
                    "text": "'Ba Icriel bääyö mare atïïe na gïn mo jööt ki jïre, ni put paac raanynyø ki køør mana tïïe, ni beeye gïn mo caala luk, kany wø wøør kïte ki jenni.",
                    "ID": "9"
                },
                {
                    "text": "'Ba këël na bëët coki ma Juuda na raac ni gïïögø bëët ŋääe, eni na Juuda kär duu baŋa ki cwïnye bäre, 'ba mare beeye cwøk keere.» Luummögø caana Wuuö Jwøki.",
                    "ID": "10"
                },
                {
                    "text": "'Ba Wuuö Jwøk aköö jïra, ni «Theemma Icriel na caal dhaagø mo cwïnye ogaa wøk ki Juuda na raac.",
                    "ID": "11"
                },
                {
                    "text": "Ciï ni caanï dwøl man en ni nyïmï iï løø jï løø wï-piny, ni kööï ni Wuuö Jwøk aköö, «ni ‹Ï na Icriel na caal dhaagø mo cwïnye ogaa wøk en, duu baŋa. Ï ba raŋa ka agäät, kiper a na Wuuö Jwøk, a mëër ki ïïni,  ni gootø mara ba ruu cwïnya na bäre bäre.",
                    "ID": "12"
                },
                {
                    "text": "Mano tïïyï keere beeye ki man jïëyï raay moï, man näk mo ïïno gëëmö ki aani, a na Wuuö Jwøk, Jwøk marï, ki mana caathï køør juu moa path tiet jenni bëët moa no onigïït piny, ni dwøra kärï wïnynyö.› » Luummögø caana Wuuö Jwøki.",
                    "ID": "13"
                },
                {
                    "text": "'Ba Wuuö Jwøk aköö, ni «U na jiya na näk cwïnynyu ogaa wøk, duu baŋa, kiper beeye aani na kwäärö maru. Aani, a lwötö ki dhaanhø aciel yi pääny man nø, ni lwöta ki jiy ariiø yi tuuŋ man nø, ni käla u na jiera ni duua uuni yi pääny maru ma Dhayan.",
                    "ID": "14"
                },
                {
                    "text": "Køøre uuno mooa ki dïkwääye mo cwïnyge ena køøra, ni bwøthge uuni ki leec wïc ki ŋäc tiet luup.»",
                    "ID": "15"
                },
                {
                    "text": "'Ba Wuuö Jwøk aköö, ni «Ki yïth nïröke, ni beeye kanyo nyaayu nou thöönhnhu dï paac, jiy bëëdö ni bäŋ gïn caange këët kiper acanduk man wø nyooth luumma tuut Wuuö Jwøki ki jiy; ni bäŋ gïn caarge kipere, ni ba lääŋge, ni kare ba läämi jïge, ni bäŋ teeŋ gø mo tïïcge këët.",
                    "ID": "16"
                },
                {
                    "text": "'Ba kar kaace Jerucalem ocwølge ni kar bëëtö mar Wuuö Jwøk, ni ö wïth juurre bëët ni cooŋge rege yie kiper nyeŋ Wuuö Jwøk. Ni ö geni na jø Icriel ni ba cääthge këët køør teek wïc marge mana öö ki køør rääö mana en cwïnyge.",
                    "ID": "17"
                },
                {
                    "text": "'Ba ki yïth nïröke jø Juuda odwäti ki jø Icriel, ni öge wøk na aciel ki yi ŋöömma en wïpiny, ni öge yi ŋöömma cïba jï kwäyu na man dööŋ jïge.",
                    "ID": "18"
                },
                {
                    "text": "«'Ba a na Wuuö Jwøk, aana köö ni u daa tïïö ni uuna wääta na bëëde, ni mooa uuni ki ŋöömö mo beer, na mano dööŋ jïïu mo beer døc mo kaala mo wïth juurre bëët. Ni cäda naa dou cwølø ni aana wääu, nou ba gaa wøk ki man cäädhu køøra.",
                    "ID": "19"
                },
                {
                    "text": "'Ba ka adïëri møn, kaawat man wø ö dhaage mo cwïnye ogaa wøk ki cwøre ni wec cwøre, uuni, u na jø Icriel, uuna bëëdö ni cwïnynyu ogaa wøk ki aani.» Luummögø caana Wuuö Jwøki.",
                    "ID": "20"
                },
                {
                    "text": "Da dwøl mo wïnyö ki yïth kwör lam moa en bäät thuuri moa leer, ni beeye oduuru ki kwac mar jø Icriel, kiper bëëtö marge adøøcge mo ba thïïŋ, ni wïl wïthge ki Wuuö Jwøk, Jwøk marge.",
                    "ID": "21"
                },
                {
                    "text": "'Ba Wuuö Jwøk aköö, ni «U na jiya na näk cwïnynyu ogaa wøk, duu baŋa, uuno tïïa nee cwïnynyu ba gaage wøk këët.» Ni köge, ni «Ka adïëri møn, waani, wa duua baŋï, kiper beeye ïïni na Wuuö Jwøk, Jwøk marwa.",
                    "ID": "22"
                },
                {
                    "text": "Ka adïëri møn, wa cøøga rewa jaak ki mana tïïwa ki kwör lam bäät thuuri, ni 'näkwa rewa ki dïlweel bäät kïte. 'Ba ka adïëri møn, ï na Wuuö Jwøk, Jwøk marwa, beeye ïïni noo piem waani, wa jø Icriel.",
                    "ID": "23"
                },
                {
                    "text": "'Ba ki mana täk paaci marwa cøøn, Baal, jwøk mo duua lään wïc, gïïa joot kwäcwa ki køør kwäk marge athööre, ni beege dïëk ki dhäk moge,  këël wäätge ki nyïïge thuwø.",
                    "ID": "24"
                },
                {
                    "text": "'Ba ennø, beerra man räpwa piny ki lään wïc marwa, ni ö lään wïci marwa ni pälle bäätwa, kiper waana bääyö dëërï, ï na Wuuö Jwøk, Jwøk marwa, ni beeye waani ki kwäcwa bëët, ki mana täk paaci marwa këël dïcäŋi en; ni bëëtwa ni dwørï ba wïnywa, ï na Wuuö Jwøk, Jwøk marwa.»",
                    "ID": "25"
                }
            ]
        },
        {
            "ID": "OT:JER.4",
            "name": "Jeremaya 4",
            "text": [
                {
                    "title": "Cwödö Mana Ö Wuuö Jwøki Na Cwøl Jiy Nee Cwïnyge Løkge ",
                    "text": "'Ba Wuuö Jwøk aköö, ni «U na jø Icriel, ni näk mou manynya duuö, duu baŋa; ni raanynyu gïï wø lammu na näk ec raac ki ge, nou ba gaa wøk këët,",
                    "ID": "1"
                },
                {
                    "text": "ni kööŋŋu ki kööŋ ma adïëri ma kare mo thïïŋ, nou kööŋŋa ŋëëta, a na Wuuö Jwøk, Jwøa kwøw, wïth juurre rege ogwïëthge ki nyeŋŋa, ni putge jïëmö ki nyeŋŋa.»",
                    "ID": "2"
                },
                {
                    "text": "'Ba luubö mana caan Wuuö Jwøki jï jø wø bëëdö Jerucalem ki dï Juuda bäre beeye en, ena köö, ni «Døøyu bëëtö maru mo nyään, kaamar pwödhö ma akamma mo opuur dhaanhe, mo ba pïïth dï koodhi.",
                    "ID": "3"
                },
                {
                    "text": "U na cwøw Jerucalem ki mo dï Juuda bäre, wëëgu cwïnynyu daŋ nou cïpa dëëtu jïra, a na Wuuö Jwøk, ni kälu dupa mana raac wøk cwïnynyu, kiper nee wëër mara na liel na wääŋö kaamar maac mo bäŋ ŋat lønye jïgø ki bïp ba käla bäätu kiper gïïa reyø na tïïyu. ",
                    "ID": "4"
                },
                {
                    "title": "Luum Räny Juuda Mana Caan Wuuö Jwøki",
                    "text": "«Caannu yi Jerucalem, ni køpu gø dï ŋööm Juuda bäre, ni kööu, ni ‹Koothu tuŋi dï paac bäre.› Tïŋu döötu maal ni kööu, ni ‹Cooŋŋu rou kanya aciel nøø reŋŋø yïth päänye moa no ogeerø ni teek.›",
                    "ID": "5"
                },
                {
                    "text": "Tïŋu ŋïï maal mo nyootha ciin Dhayan, ni manynyu kar gwøk røk, kär nou dwiil. Kiper a kännö ki gïn mo leth ki wï-piny, ni beeye ränynyö mo päl.",
                    "ID": "6"
                },
                {
                    "text": "«Ŋat wø raany wïth juurre anø tïŋŋö, kaamar ŋuu mo ööa wøk ki ya abuŋŋö; ni eni tïŋŋi ka kar bëëtö mare kiper nee wï pou dïïre. Päänye mou ränynyö, ni dööŋge ni bäŋ jiy yïthge.",
                    "ID": "7"
                },
                {
                    "text": "Kiper manøgønø, røøu keece dëëtu, ni jwöŋu ni gøøyu oduuru; kiper wëër mara, a na Wuuö Jwøk, ni wø liel kaamar maac kära paanyø bäätu.",
                    "ID": "8"
                },
                {
                    "text": "'Ba dïcäŋöce nyeya ki jø kööre bäätge opädhi, ni thäŋ yïth dïlämme, ni ö nyïïkuk Jwøki ni bwøk cwïnyge.» Luummögø caana Wuuö Jwøki.",
                    "ID": "9"
                },
                {
                    "text": "Køøre aana köö, ni «Wui Kwäärö Wuuö Jwøk, ka adïëri møn, jøøi ii ki jø Jerucalem acøøgï, kiper mana  kööï, no ‹U bëëdö ki bëët-mëër,› kaa manø opëëllö oløny ni ena cwäkge.»",
                    "ID": "10",
                    "comment":"Luubö manøgø caana nyïïkuk Jwøki ki wïthge."
                },
                {
                    "text": "'Ba kar kaace ocaan Wuuö Jwøki jï jøøi ki jø Jerucalem, na «Ajäla mara ööa bäätu, u na jiya, kaamar jamø mo teek mo lïëth mo kwönni ka bäät thuuri moa leer na en dï tëën, mo ba caal jamø man wø kwør beel ki gø,",
                    "ID": "11"
                },
                {
                    "text": "'ba beeye jamø mo käla baŋa mo teek mo kaala cer jamø manøgø. 'Ba ennø, aani, a caana luum ajäla manøgø jïïu.»",
                    "ID": "12"
                },
                {
                    "text": "'Ba ka adïëri møn, dëëc öö bäre kaamar pøøl mo mäännö, ni ö jïëth lenynyi moge mo wø tut okwëënyi ni öge kaamar atuunna; okwëënyi moge rïïŋö døc ni kaala olwiith. 'Ba otïmö ni raac jïïø, kiper beeye ränynyö marø.",
                    "ID": "13"
                },
                {
                    "text": "Wui, u jø Jerucalem, pïnyu raay wøk cwïnynyu, kiper nou piem. ?A këël kany mo nyïëdi nø noo bëët acaare mou na reyø cwïnynyu?",
                    "ID": "14"
                },
                {
                    "text": "Kiper da dwøl mo wïnyö ki Daan, ni wïnyö ki bäät Kïn Ipariem ni køpa gïr gïïo reyø moo ööi.",
                    "ID": "15"
                },
                {
                    "text": "Ni kö Wuuö Jwøki, ni «Ennø, caannu jï wïth juurre, ni køpu gø dï Jerucalem, ni jøw mo tiega paac oööi ki paac mo kare bäär, ni kwöŋge bäät päänye mo Juuda.",
                    "ID": "16"
                },
                {
                    "text": "Ni bëëtge ni Jerucalem ege ciel dïër kaawat man wø koor pwödhö, kiper mana gëëmge ki aani.» Luummögø caana Wuuö Jwøki.",
                    "ID": "17"
                },
                {
                    "text": "'Ba bëëtö maru ki tïïe mou beeye na käl gïïögø bäätu. Gïïo na leth yøø aöö ki køør rääö maru, ni jwørru ge ki yïth cwïnynyu.",
                    "ID": "18"
                },
                {
                    "text": "Wui ayaŋ øøy! Wui ayaŋ øøy! Aŋø ni ö pänh cwïnynyi ni kaath cera en, ni tïm dëëra ni kwanynyi! Wenynya atïmö ni pärö døc, ni tïme ni ba løny ki man lïŋa; kiper dwør tuuŋ awïnynya ni beeye tuuŋ man wø kooth na mar leny.",
                    "ID": "19"
                },
                {
                    "text": "Gïï mo leth tïmö ni ööa bääte, ni ö pinynyi bäre ni ränynye. Kwör bëëte 'moø laar ka raanynyø, ni ö uudi 'moø ni ränyge ki nyi kany mo thiinh.",
                    "ID": "20"
                },
                {
                    "text": "?A këël kany mo nyïëdi nø noo bëëda naa neeta ŋïï mar leny, naa bëëdö naa wïnynya dwør tuuŋ?",
                    "ID": "21"
                },
                {
                    "text": "'Ba Wuuö Jwøk aköö, ni «Jiya bëëdö ni wïthge teek, ni ge bëëdö naa kucge, ni ge caala obwöre ma bøøre, ni wïthge bäŋ acaara. Nyeŋge reegø ka tïïc gïï mo reyø, 'ba tïïc gïn mo beer kucge.»",
                    "ID": "22"
                },
                {
                    "text": "Kanya raŋa bäät piny, ka adïëri møn, ajooda keda oränynyö ni bäŋ gïrpiny yie; ni raŋa maal, ni bäŋe tar mo yaa joodø.",
                    "ID": "23"
                },
                {
                    "text": "Kanya raŋa kïte, ka adïëri møn, gena jooda ni ge jäŋŋi, ni jooda thuuri bëët ni dëëtge kwanynyi.",
                    "ID": "24"
                },
                {
                    "text": "Kanya rääŋa, ka adïëri møn, bäŋ dhaanhø mo yaa joodø, ni jooda wec maal bëët no obwøk.",
                    "ID": "25"
                },
                {
                    "text": "Kanya rääŋa, ka adïëri møn, ŋöömma beer ni wø ciek ki cam mo päl ajooda no otïmö na dïtëën,  ni jooda päänye moe bëët no onyaa piny ki køør wëër mar Wuuö Jwøk ni wø liel kaamar maac.",
                    "ID": "26"
                },
                {
                    "text": "Man beeye luumma caan Wuuö Jwøki, na kööe, ni «Ŋöömö bäre oränynyi; 'ba ba raanynya bäre.",
                    "ID": "27"
                },
                {
                    "text": "Ki køør gïïögø bëët, piny bäre okïmmi, ni ö maalli ni tïme na muudhö, kiper ni caana gø en, yaa nø caar, ni cwïnya ba wara, naa ba døøa ŋääa ki man tïïa gø.»",
                    "ID": "28"
                },
                {
                    "text": "Ki køør dööt tiet okwëënyi ki tiet jø wø këëdi ka athëëre, jø päänye bëët bwøk; ni dønyge yïth abuŋŋe, ni kaange rege yïthakic kïte; ni wec päänye bëët, ni dööŋge ni bäŋ jiy mo bëëdö yïthge.",
                    "ID": "29"
                },
                {
                    "text": "?A ïïni nø, ï na Jerucalem na no oränynyö, agïnaŋø noo tïïyï? Këël na røyï abïï kït, ni døøyï dëërï mo mïërö ki warkey, ni rwøthï buny nyeŋŋï, ï døøya dëërï mo mïërö ki jaak. Cwøw moa many ïïni, ïïna kwierge, ni tïmge ni ge manynya man 'näkge ïïni.",
                    "ID": "30"
                },
                {
                    "text": "Da dwøl maa wïnynya mo keda dwør dhaagø mo ree da mäc lwaar, ki cooyø mo caala mar dhaagø mo lwaar ka kanynye, ni beeye Jerucalem na jwöŋö ni ŋëëte gäŋŋö, ni ceŋŋe ee thaaŋø, ni köö, «Wui, aano ränynyö; aana thøø ceŋ dïnäk jiy.»",
                    "ID": "31"
                }
            ]
        },
        {
            "ID": "OT:JER.5",
            "name": "Jeremaya 5",
            "text": [
                {
                    "title": "Luum Ajäla Mana Caan Kiper Raay Mo Jø Jerucalem ",
                    "text": "'Ba Wuuö Jwøk aköö, ni «U na jø Jerucalem, jøøyu dï pääny maru bäre; ni neetu bëët jiy moe døøc nee jootu, ni manynyu kwör acooŋe moe. Ni näk mou jïtö ki dhaanhø mo tïïö na kare, ni manynya adïëri, aani Jerucalem wëënna wëënnö ki køøre.",
                    "ID": "1"
                },
                {
                    "text": "'Ba këël jø Jerucalem doo kööŋ ni köge, ‹Ŋëët Wuuö Jwøk, Jwøa kwøw,› ka adïëri møn, kööŋ marge poot na tööt jaak.»",
                    "ID": "2"
                },
                {
                    "text": "Wui, ï na Wuuö Jwøk, ï manynya gïn ma adïëri. Ïïna tïïö ki gïï mo leth dëëtge, 'ba kärge lääŋŋö; gena thöörï, 'ba gena dhäthö ki man tiirge rege. Cwïnyge atïïcge ni teek ni kaala kïdi, ni kweerge ki man løkge cwïnyge.",
                    "ID": "3"
                },
                {
                    "text": "Køøre aana köö, ni «Moi beege jiy mo can jaak mo wïthge bäŋ acaara, kiper geni, jöör Wuuö Jwøk, Jwøk marge, ki ciik moe kucge.",
                    "ID": "4"
                },
                {
                    "text": "Aani, a cøøa baŋ jøøa kwörge døøŋŋø, ni cääna ki geni, kiper geni, jöör Wuuö Jwøk, Jwøk marge, ki ciik moe ŋäcge.» 'Ba geni thuwø, gena kweer ki man bëënge Wuuö Jwøk, ni kweerge ki man jïëcge pwöc moe.",
                    "ID": "5"
                },
                {
                    "text": "Kiper manøgønø, geno 'näk ŋuuwi mo ööi ki yi lul, ni ö orudö mo ööi ki dï paap ni cam geni. Kwac obëëdö ni kurö dhøk kiiri mo päänye moge, ni ŋato ö wøk jaak pute ka jeeyø na thäŋi;  kiper raay moge atïmö ni thööth, ni gïïa gaage wøk ki ge thööth døc.",
                    "ID": "6"
                },
                {
                    "text": "'Ba Wuuö Jwøk aköö, ni «?Ï na Jerucalem, ïïno wëënna gø nidïï nø? Jiy moï aana wecge, ni kööŋge røk juu mo patha adïëri. Kanya nø caama geni ni jäŋge, rege agwaarge uut kääpe, ni känge ki lugi.",
                    "ID": "7"
                },
                {
                    "text": "Ŋati man nø atïmö ni manynya køør cï wati, kaamar thwønh okweeny mo dëëre da tïk mo rïïŋö køør maath.",
                    "ID": "8"
                },
                {
                    "text": "?Aŋø, ge ba jääla gø nidïï kiper teeŋ gïïögø? ?Aŋø, gïnögø ba coola gø nidïï dëër paac mo temma teeŋ gïïögø?» Luummögø caana Wuuö Jwøki.",
                    "ID": "9"
                },
                {
                    "text": "Ni kö Wuuö Jwøki, ni «Cou yi pwöth omøki, ni beeye po jø Juuda, ni raanynyu gø, 'ba kär raanynyu bäre. Jäu bäätge wøk, kiper ge patha 'moa, a na Wuuö Jwøk;",
                    "ID": "10"
                },
                {
                    "text": "kiper jø Icriel ki jø Juuda gena tïïö ki gïï mo reyø døc dëëra.",
                    "ID": "11"
                },
                {
                    "text": "Geni, a na Wuuö Jwøk, aana taakge, ni köge, ni ‹Wuuö Jwøk bäŋ gïn mo tïïe; bäŋ gïn mo raac mo ö bäätø, ni leny ki käc bäŋgø mo pïï dëëtø.",
                    "ID": "12"
                },
                {
                    "text": "Luup nyïïkuk Jwøk caala jamø jaak, ni luup mo wø køpge ba käl baŋ Wuuö Jwøk. Ni gïn wø caange døøa wïthge keerge.› »",
                    "ID": "13"
                },
                {
                    "text": "Kiper manøgønø, mana ŋøl Wuuö Jwøki, eni na wïth jammi bëët, beeye en, ena köö, ni «Kiper mana caange luummögø, ennø, ï na Jeremaya en, luupa moo caanï otïïa ni liel kaamar maac dhiï, ni tïïa jøøi ii kaamar jenni, ni ö maaci ni thöör geni.»",
                    "ID": "14"
                },
                {
                    "text": "Ni cäŋ Wuuö Jwøki köö, ni «Ennø, u na jø Icriel, jiy mo käla paac mo bäär okäla baŋu ki man tukge uuni, ni beege jiy mo teek mo paac marge käla cøøn, mo dhøk marge kuyu, ni gïn wø caange ba wïnynyu.",
                    "ID": "15"
                },
                {
                    "text": "Geni, gena jiy mo 'näk jiy ka athëëre ŋäcge; ni gena jiy mo teek ki leny døc.",
                    "ID": "16"
                },
                {
                    "text": "Beel ki caammi mou otwierge ni thöörge geni; wäätu ki nyïïu onäkge ni thöörge geni; dïëk mou ki dhäk mou oŋaalge ni thöörge geni; omøki mou ko olämmi mou oraanyge ni thöörge geni; ni raanyge päänye mou moa no ogeerø ni teek ni wø ŋääthu yøø.",
                    "ID": "17"
                },
                {
                    "text": "«'Ba kar kaace, a na Wuuö Jwøk, u ba raanynya bëët.",
                    "ID": "18"
                },
                {
                    "text": "'Ba kanyo kö jø pou, na ‹?Aperŋø na ö Wuuö Jwøki, Jwøk marø, ni tïïc gïïø ni leth bëët yøø dëëtø?›, ï na Jeremaya en, wärï kööï jïge ni Wuuö Jwøk aköö, ni ‹Kaawat mana weyu aani ni tïnynyu juu moa path yi ŋöömö maru, jiy mo path otïnynyu thuwø yi ŋöömö mo patha maru.› »",
                    "ID": "19"
                },
                {
                    "text": "Ni kö Wuuö Jwøki, ni «Caannu gïn en jï nyïïkwaac Jeekap, ni køpu yi Juuda, ni kööu,",
                    "ID": "20"
                },
                {
                    "text": "ni ‹Wïnynyu gïn, u na bøøre na wïthu bäŋ acaara,  u na jïïu da nyeŋŋi, 'ba u ba nëënö; u na jïïu da ïdhi, 'ba u ba wïnyö.",
                    "ID": "21"
                },
                {
                    "text": "?Aŋø, u ba lwäär ki aani? ?Aŋø, dëëtu ba kwanynyi nyïma? Aani, akwöö atïïa na keew mar naama dwøŋ, ni tïm akwöö na gëëŋi na bäre bäre, ni ba løny ki man kaali ya naammi. Këël athaga doo kwödö døc, keew manøgø ba dee raanynyø, ni këël doo öö ni lwör, ba løny ki man pääre ki bäät gø.",
                    "ID": "22"
                },
                {
                    "text": "'Ba uuni, wïthu teek ni cwïnynyu da ageem; uuna gaa wøk jööra ni weyu aani.",
                    "ID": "23"
                },
                {
                    "text": "Uuni, u ba köö ki cwïnynyu, ni «Beerra man lwäärø ki Wuuö Jwøk, Jwøk marø, eni ni wø cïp køth mar arïïa ki mar dhi køth kany wø näk ma kare; ni bee eni ni wø gwøk nïne mo dwät kac kiperø.»",
                    "ID": "24"
                },
                {
                    "text": "'Ba bääyö maru kar gïïögø adøøc mo bäär, ni ö raayi mou ni mänge gïna beer ki uuni.",
                    "ID": "25"
                },
                {
                    "text": "Kiper jiy mo reyø dage yïthakiyu, u na jiya; ge wø kurö kaawat man wø ö dïcek wenynyi ni koorge abëëbe moge. Abëëbe moge wø cekge ciiø, ni ge maaŋŋa jiy.",
                    "ID": "26"
                },
                {
                    "text": "Uudi moge päŋ ki jammi moa jootge ki køør cwøk, kaamar oröögö mo päŋ ki weny. Kiper manøgø nø, gena kwär ni tïm kwörge ni døøŋŋø.",
                    "ID": "27"
                },
                {
                    "text": "Geno lør ni dëëtge pulli, ni geno pöödhö ki tïïc gïïa reyø. Luum kïïc bäŋ wø ŋølge na adïëri, nee bëëtö mare tïme na wøp, ni ge ba pïëmö kiper adïëri mar jøøa can.",
                    "ID": "28"
                },
                {
                    "text": "?Aŋø, ge ba jääla gø nidïï kiper teeŋ gïïögø? ?Aŋø, gïnögø ba coola gø nidïï dëër paac mo temma teeŋ gïïögø?› » Luummögø caana Wuuö Jwøki.",
                    "ID": "29"
                },
                {
                    "text": "Ni kö Wuuö Jwøki, ni «Gïn mo thäŋa ec mo duunnö ki lwär onø tägö yi ŋöömmi en.",
                    "ID": "30"
                },
                {
                    "text": "Nyïïkuk Jwøk atïmö ni køpa luup ki wïthge, ni beege luup tööt, ni ö dïlämme ni bwøthge jiy ki wïthge keerge; ni tïm yïth jiya ni met ka teeŋ gïï mo caala moøgø. ?'Ba u na jiya, agïnaŋø noo tägi dëëtu kanyo tïme na aŋuun japøgø?",
                    "ID": "31"
                }
            ]
        },
        {
            "ID": "OT:JER.6",
            "name": "Jeremaya 6",
            "text": [
                {
                    "title": "Luum Räny Paac Mano Tägi ",
                    "text": "«Wui, u na jø Benjamen, reŋŋu wøk ki dï Jerucalem, nou kwøwu! Koothu tuŋi Tëköa, ni tïŋu ŋïï maal yi Bëëth-Akarim, kiper gïn mo leth öö ki wï-piny, ni beeye ränynyö mo päl.",
                    "ID": "1"
                },
                {
                    "text": "Jerucalem ni wø bëëdö kaamar nyakøø mo mïërö, mo bëëdö ni jwøny, oraanynya.",
                    "ID": "2"
                },
                {
                    "text": "Kwääc lwaae mo leny ki lwaae moge oööi kaamar dïkwääc dïëk mo käära pïïth dïëk, ni cielge Jerucalem dïër, ni gurge oduŋkaare moge piny lak gø bäre, ni cïïmge lwaae moge nee ŋati man nø tuge ki kare.",
                    "ID": "3"
                },
                {
                    "text": "Ni köge, ni ‹Jiiŋŋø røø nøø këëdø ki paanøgø; öö maal ni tuuø paanøgø ki dhöör dïcäŋ.›  'Ba køøre ge köö, ni ‹Leny aränynyö, kiper cäŋ anø tïmö ni thiinh ni kwaara piny.",
                    "ID": "4"
                },
                {
                    "text": "'Ba ennø, öö maal ni tuuø paanøgø ki wäär, ni raanynyø kwör leny moe moa no ogeerø ni teek.› »",
                    "ID": "5"
                },
                {
                    "text": "Kiper luumma caan Wuuö Jwøki, eni na wïth jammi bëët, beeye en, ena köö, ni «Ŋøtu jenni moa en lak Jerucalem na mo thør, ni thørru bäätge ki ŋøøm man eth bäät kiir ki gø. Pääny man beeye pääny mo di raanynyø, kiper jiy bëëdö ni di caannø dïëre bäre.",
                    "ID": "6"
                },
                {
                    "text": "Jerucalem bëëdö ni gïï mo reyø nøøye nøøyø ki tïïc, kaawat man wø bëët iithi ni cwïër ki pïï cooth; ni caan jiy ka aranya joota yie, ni gïï wø nëëni jïra yie cooth beege täwe ki ŋwiili.",
                    "ID": "7"
                },
                {
                    "text": "Ï na Jerucalem, ï köömmi; 'ba ni näk miï ba köömmi, ø pääö ki ïïni, ni tïïa ïïni na paac mo owii kur keere, na ŋöömö mo ba beet.»",
                    "ID": "8"
                },
                {
                    "text": "Mana caan Wuuö Jwøki, eni na wïth jammi bëët, beeye en, ena köö, ni «Dëëci ööi ni lemge jø Icriel moa dööŋ, kaawat man wø lem nyïïomøki moa no obøth ki pøn; kaawat man wø ö dïpun nyïïomøki wø dat bäät bat jaath man nø.»",
                    "ID": "9"
                },
                {
                    "text": "'Ba aana köö, na «?Aŋa noo luumma noo köömma, nee luumma wïnynye? Ka adïëri møn, ïthge ege cïëgö, ni ba løny jïge ki man cekge ïthge. Ennø, luum Wuuö Jwøk atïmö ni jääla geni, ni tïm yïthge ni ba met ki gøøni.",
                    "ID": "10"
                },
                {
                    "text": "'Ba aani, wëër mar Wuuö Jwøk na liel bäätge kaamar maac, atïmö ni dagø cwïnya thuwø, ni tïme ni ba løny ki kan.» Ni kö Wuuö Jwøki jïra, ni «Kïth wëër mara bäät obwöre moo en dï paac, ki bäät wøpe moo en wïth mäc. Dïcwøø ki cïïe karge riet omak ki tøŋ, ni käl jäle, këël jäle moa døøŋŋø døc thuwø.",
                    "ID": "11"
                },
                {
                    "text": "Uudi moge ki pwöth moge ki mään moge omëëk jø møøk, ni manøgø beeye ajäla mano käla bäätge ni wø bëëdö yi ŋöömmi en. Luummögø caana aani, a na Wuuö Jwøk.",
                    "ID": "12"
                },
                {
                    "text": "Kiper ki mana täge ki jiy moa kwörge bäŋgø, këël mana pïïe ri jøøa kwörge døøŋŋø, ŋati man nø atïmö ni cwïnye päl ki jammi mo joot ki jïëth atade. Këël nyïïkuk Jwøk ki dïlämme bëët, ŋati man nø atïmö ni tïïya tïï cwøk.",
                    "ID": "13"
                },
                {
                    "text": "Gïï wø raany paac ataakge na gïï mo jööt jaak, kaawat man wø taak ŋwellø dëër dhaanhø, ni ge wø köö, ni ‹Paac beer jaak,› këël na bëëde ni bëët paac raac.",
                    "ID": "14"
                },
                {
                    "text": "?Aŋø, wïthge alääö ki gïna tïïcge na raac eci ki gø? Jïre bäär, wïthge kär lääö na bäre, ni nyeŋge kär tïmö ni law. Kiper manøgønø, kanyo jääla geni, ge puta ränynyö, ni thøwge ki jiy na aciel.» Luummögø caana Wuuö Jwøki.",
                    "ID": "15"
                },
                {
                    "text": "Luumma caan Wuuö Jwøki jï jiye beeye en, ena köö, ni «Cuŋŋu ya agääk jïëthe, ni raŋŋu gø døøc, ni pëënynyu uutjïëtha cääŋŋe, man näk mo jööra beer a mane, ni putu wääth ki yie; køøre uuno jïti ki jwömö ki yïth cwïnynyu. 'Ba uuna köö, ni ‹Jïwa bäyö, wa ba cäädhi ki yie.› »",
                    "ID": "16"
                },
                {
                    "text": "Ni kö Wuuö Jwøki, ni «Aana cïpö ki dïkuye jïïu mo koora uuni, ni kööa, ni ‹Cegu ïthu kanyo koothge tuuŋ!› 'Ba uuna köö, ni ‹Jïwa bäyö, ïthwa ba cekwa.› »",
                    "ID": "17"
                },
                {
                    "text": "Kiper manøgønø, Wuuö Jwøk aköö, ni «U na wïth juurre, cegu ïthu, ni ŋäyu gïno tägi dëët jiya.",
                    "ID": "18"
                },
                {
                    "text": "Wui, ï na piny, wïny gïn: Ka adïëri møn, a känna bäät jøøi ii ki gïn mo leth, ni beeye gïno duu acaare moge na reyø, kiper ïthge kärge ciiø ki luup 'moa, ni kweerge ki ciik 'moa thuwø.",
                    "ID": "19"
                },
                {
                    "text": "?U na jiya, aperŋø nø ni wø kännu baŋa ki dwøø man wø jïye ŋwääi ni met ki yi Cïïba en? ?Na aperŋø thuwø ni wø kännu baŋa ki luum wø maare ŋwääi ni met ki paac mo kare bäär en? Olämme mou mo wø waaŋ bäre a ba jïëy ki geni, ni yia ba mïnni thuwø ko olämme møøk mo wø cïpu.»",
                    "ID": "20"
                },
                {
                    "text": "Kiper manøgønø, luumma caan Wuuö Jwøki beeye en, ena köö, ni «Ennø, nyïm jøøi ii okïtha ki gïï mo cwanynya tietge, ni ö wëëe ko obwöre, ki jø atut ki nyïïawäädi, ni cwanyge tietge dëët gïïögø, ni putge ränynyö.»",
                    "ID": "21"
                },
                {
                    "text": "Luumma caan Wuuö Jwøki beeye en, ena köö, ni «Ka adïëri møn, da wï jur mo öö ki yi paana en wï-piny, ni beeye wï jur mo teek mo ööa maal mo käla paac mo bäär.",
                    "ID": "22"
                },
                {
                    "text": "'Ba ceŋge da athëëre ki tøøŋi. Gena jiy mo 'näk marge raac døc, ni cwïnyge ba pädhi ki 'näk dhaanhø, ni döötge lwör ni caala pï naama dwøŋ. Ge cäädhi ka bäät okwëënyi, ni dëëtge ege täärö kiper leny, ni ge ööa kuna tukge uuni, u na jø Dhayan!»",
                    "ID": "23"
                },
                {
                    "text": "Waani gïna caan kiper jø leny moøgø awïnywa, ni ö bäätwa ni päthge, ni ö lwärri mo dwøŋ ni mak waani, ki rääm mo caala rääm dhaagø mo ree da mäc lwaar.",
                    "ID": "24"
                },
                {
                    "text": "Käru ci yïth pwöth, ni ba cäädhu uutjïëthe, kiper nyïïmän 'moø ceŋge da tøøŋi, ni lwär mo dwøŋ piny ee pääŋö bäre.",
                    "ID": "25"
                },
                {
                    "text": "Wui jø pøø, røøu keeca dëëtu, ni buugu dëëtu ki bur. Jwöŋu døc kaamar dhaanhø mo jwøga wääde ma aciel; jwöŋu ni cwïnynyu you keeyø døc, kiper ŋato raany øøni laara ö bäätø.",
                    "ID": "26"
                },
                {
                    "text": "Wuuö Jwøk aköö, ni «Ï na Jeremaya en, ïïna cïba dï jiya nee röökge raŋï  kaamar ŋat wø päär nywïënyö ki maac, kiper nee jöör bëëtö marge ŋäyï.",
                    "ID": "27"
                },
                {
                    "text": "Geni, gena jø ageem moa no opöödhö døc, ni ge wø wïdö jaak ni ge waya nyeŋ jiy. Ge caala jwïël ki nywïëny mo wø wet ŋat wø leeny gwel-bïrö, ni gena jiy mo reyø bëët.",
                    "ID": "28"
                },
                {
                    "text": "Opïc thäth akwath døc, ni ö arecaaci ni leenyi ya maaci ni thume, ni këël na bëëde ni nywïënyö poot di nøøyø ki leeny jaak, gwel-bïrö dëëre käre pääö ki nywïënyö. 'Ba jiya thuwø bëëdö na enøgønø, kiper dïge da jiy mo reyø mo ba løny jïër wøk.",
                    "ID": "29"
                },
                {
                    "text": "'Ba geno cwøl na gwel-bïrö mo okwierø, kiper gena nø kwiera, a na Wuuö Jwøk.»",
                    "ID": "30"
                }
            ]
        },
        {
            "ID": "OT:JER.7",
            "name": "Jeremaya 7",
            "text": [
                {
                    "title": "Luum Ajäla Mana Caan Dëët Jø Juuda Kiper Mana Kwierge Dwør Wuuö Jwøk ",
                    "text": "Man beeye dwøl mana ö baŋa, a na Jeremaya, na käl baŋ Wuuö Jwøk,",
                    "ID": "1"
                },
                {
                    "text": "na kööm aani kiper naa cuŋŋa dhi kal mar øtø mare, e na Wuuö Jwøk, ni køba luummi en kaace, ni kööa, ni «Wïnynyu luum Wuuö Jwøk, u na jø Juuda bëët mo wø dønyi ki dhøk kal moi nee Wuuö Jwøk wøørru.",
                    "ID": "2"
                },
                {
                    "text": "Mana caan Wuuö Jwøki, eni na wïth jammi bëët, eni na Jwø Icriel, beeye en, ena köö, ni ‹Tiirru jöör bëëtö maru ki tïïe mou; køøre aani, u wëëga bëëtö kany.",
                    "ID": "3"
                },
                {
                    "text": "Käru ŋäädhö ki luup cwøk nou cäänö, ni «Bäŋ gïn mo tägi dëëtø, kiper kany beeye kanya en Øt Wuuö Jwøki yie.»",
                    "ID": "4"
                },
                {
                    "text": "'Ba ni näk jöör bëëtö maru ki tïïe mou you tiirø møn, ni ŋøllu luup na karge yïthakic jiy,",
                    "ID": "5"
                },
                {
                    "text": "ni juurre mo wø bëëdö dïïu ki kïïe ki määr thuunhnhi ba caaru, ni rem jiy mo bäŋ gïn mo ege baaø ba kønynyu piny kany jaak, ni ba cäädhu køør juu møøk mo käla ränynyö bäätu,",
                    "ID": "6"
                },
                {
                    "text": "aani, u wëëga bëëtö kany yi ŋöömö mana cïba jï kwäyu cøøn nee bëëde na marge na bäre bäre.",
                    "ID": "7"
                },
                {
                    "text": "« ‹'Ba ennø, u poot bëëdö nou ŋäätha luup cwøk mo bäŋ gïn kønyge dëëtu.",
                    "ID": "8"
                },
                {
                    "text": "Uuni, u wø kwädö, ni nääu ki jiy, ni kännu ki lugi, ni kööŋŋu ki tööt, ni waaŋŋu gïn wø jïye ŋwääi ni met jï jwøa cwøl ni Baal, ni cäädhu køør juu møøk mo käru kwøŋ ŋäc dïkwøŋ.",
                    "ID": "9"
                },
                {
                    "text": "'Ba u wø öö ni cuŋŋu nyïma yi øtø man ni wø cwøl ri nyeŋŋa en, ni kööu, ni «Waani, wa piem Jwøki piemø.» ?Aŋø, u piem kaper nou bëëdö nou tïïya gïï mo yia raac ki ge?",
                    "ID": "10"
                },
                {
                    "text": "?Aŋø, øtø man ni wø cwøl ri nyeŋŋa en bëëdö na kar dïmute ki jïïu? Ennø, aani, a na Wuuö Jwøk ni cäänö en, gïïa tïïyu ajooda.",
                    "ID": "11"
                },
                {
                    "text": "« ‹'Ba ennø, cou kar lam na en Cëëlö, na näk yaa kwøŋ jier nee nyeŋŋa bëëde ni ŋäc yie, ni neennu gïna tïïa kaace ki køør rääö mar jiya ma jø Icriel.",
                    "ID": "12"
                },
                {
                    "text": "'Ba uuni, gïïögø bëët atïïyu, ni käru dwøra wïnynyö kanya köömma uuni kwöre mo thööth, ni bäŋe dwøl mo you løø jïra kanya cøøra uuni.",
                    "ID": "13"
                },
                {
                    "text": "Kiper manøgønø, teeŋ gïna tïïa dëër Cëëlö otïïa dëër øtø man ni wø cwøl ri nyeŋŋa, ni ŋääthu en, ki dëër paani en na cïba jïïu ki jï kwäyu.",
                    "ID": "14"
                },
                {
                    "text": "Ni riemma uuni buuta kaawat mana riemma nyïïmëëgu ma nyïïkwaac Ipariem.› » Luummögø caana Wuuö Jwøki.",
                    "ID": "15"
                },
                {
                    "text": "'Ba Wuuö Jwøk aköö jïra, ni «Ï na Jeremaya en, kärï lämö kiper jøøi ii, ni ba tïŋï dwørï maal niï jwöŋö niï lämö kiperge; kär a kwaayï kiperge, kiper lam marï ba wïnynya.",
                    "ID": "16"
                },
                {
                    "text": "?Aŋø, gïï wø tïïcge dï päänye mo Juuda ki dï uutjïëthe mo Jerucalem kärï joodø?",
                    "ID": "17"
                },
                {
                    "text": "Obwöre wø möödö ki jenni, ni ö wëëe ni äpge mäc, ni ö määnni ni cuutge ki muunni nee tïïge ki dääpe jï jwøa cwøl ni  Gwanynyø Mar Maal, ni kunyge piny ki køøŋø jï juu møøk, ni ge raanynya cwïnya.",
                    "ID": "18",
                    "comment":"Dääpe ki dha Araba cwøl ni jiraya."
                },
                {
                    "text": "?Aŋø, ki jïge ni ge raanynya cwïnya? ?Aŋø, ge ba raany dëëtge keerge ni ge käla lään wïc bäätge?",
                    "ID": "19"
                },
                {
                    "text": "«Kiper manøgønø, mana ŋøla, a na Kwäärö Wuuö Jwøk, beeye en: Wëër mara ki räny cwïny mara öö bäät paani en, ki bäät jiy ki lääy, ki bäät jer paap ki caammi mo wø ciek yi ŋöömö; ni tïm wëërri mara ni wääŋö ni liel bäätge kaamar maac mo ba løny ki bïp këët.»",
                    "ID": "20"
                },
                {
                    "text": "Luumma caan Wuuö Jwøki, eni na wïth jammi bëët, eni na Jwø Icriel, na caane ki räny cwïny, beeye en, ena köö, ni «U na jiya, rïk olämme mou moa dou waaŋø bäre jïra, dwallu gø ko olämme møga wäne, ni cammu geni jaak!",
                    "ID": "21"
                },
                {
                    "text": "Aani, kanya käla kwäyu wøk ki Ijep, a kär laar cäänö ki geni ki man köömma geni kiper luum olämme mo wø waaŋ bäre ki luum olämme møga.",
                    "ID": "22"
                },
                {
                    "text": "'Ba gïna köömma geni ki gø beeye en, aana köö, ni ‹Wïnynyu dwøra, 'ba aani, aano bëëdö ni aana Jwøk maru, ni bëëdu ni uuna jiya, ni cäädhu ki uutjïëthe bëët moa köömma uuni ki ge, nee bëëtö maru tïme ni beer.›",
                    "ID": "23"
                },
                {
                    "text": "'Ba mara kärge wïnynyö, ni ïthge kärge ciiø ki dwøra, 'ba gena tïmö ni ge cäädhi ka køør acaare moge, ki køør teek wïc marge na öö ki køør rääö mana en cwïnyge; ni bëëtö marge ba cääth maal, 'ba døøa piny.",
                    "ID": "24"
                },
                {
                    "text": "'Ba ki mana täge ki kanya ö kwäyu wøk ki Ijep këël mana këët dïcäŋi en, aana bëëdö ni jiya ma nyïïkuk Jwøk 'moa bëët, jääŋŋa jääŋŋö baŋu cooth.",
                    "ID": "25"
                },
                {
                    "text": "'Ba uuni, mara käru wïnynyö, ni ïthu käru ciiø ki dwøra, 'ba wïthu adøøyu mo teek, ni tïïu ki gïï mo reyø mo kaala moa tïïc kwäyu.",
                    "ID": "26"
                },
                {
                    "text": "«'Ba ï na Jeremaya en, luupögø bëët caanï caanø jïge, 'ba marï ba wïnyge. Ge cwølï cwølø, 'ba bäŋ dwøl mo duuge baŋï.",
                    "ID": "27"
                },
                {
                    "text": "Køøre ï köö jïge, ni ‹Paac man beeye paac mo luum Wuuö Jwøk, Jwøk mare, ba wïnynye, ni käre pwöc mare na leth wïnynyö thuwø; ni ö adïëri ni rwäänye, ni tïme ni bäŋ ŋat mo cäänö ka adïëri.",
                    "ID": "28"
                },
                {
                    "text": "U na jø Jerucalem, gwääru jïëyu wøk ni wetu ge, ni jwöŋu bäät thuuri moa leer, kiper Wuuö Jwøk beenhnhø maru man na wëëre ki gø anø kwiere ni wec gø.› »",
                    "ID": "29"
                },
                {
                    "text": "Ni kö Wuuö Jwøki, ni «Jø Juuda atïïö ki gïï mo neeni ni reyø ki jïra; gïïa näk ec raac ki ge acïpge yi øtø mana cwøl ri nyeŋŋa, ni ge tïïya gø ni ba waany.",
                    "ID": "30"
                },
                {
                    "text": "Gena gëëdö ki kwör lam kanya cwøl ni Töpeth, na en ya agäm-kïdi mana cwøl ni Ben-Inöm, kiper nee wäätge ki nyïïge waaŋge no olämme kaace, ni gïnögø beeye gïn mo ge kära köömmö ki man tïïcge gø, na acaac gïnögø bäŋgø mo oö wïïa thuwø.",
                    "ID": "31"
                },
                {
                    "text": "Kiper manøgønø, da cääŋŋe mo öö, mo kaace ba cwøl këët ni Töpeth wala Agäm Kïn Ben-Inöm; 'ba ocwøl na Agäm Kïn Kar Ŋaal Jiy, kiper jiy okoony Töpeth këël kanyo pääŋe ni bäŋ kany kuny yie.",
                    "ID": "32"
                },
                {
                    "text": "Ni tïm dëët jøw othøw na cam jï wec maal ki lääc paap, ni bäŋ ŋat mo riem geni.",
                    "ID": "33"
                },
                {
                    "text": "'Ba kar kaace dïlweel mar met ec, ki dwør met ec, ki kanynyø mar nywöm oraanynya dï Jerucalem ki yïth päänye mo Juuda møga bëët, kiper paac bäre oränynyi.» Luummögø caana Wuuö Jwøki.",
                    "ID": "34"
                }
            ]
        },
        {
            "ID": "OT:JER.8",
            "name": "Jeremaya 8",
            "text": [
                {
                    "text": "Ni kö Wuuö Jwøki, ni «Kar kaace cuu nyeye mo Juuda, ki cuu jø kööre moge, ki cuu dïlämme, ki cuu nyïïkuk Jwøk, ki cuu jø Jerucalem okuuny nyïïmänni moge wøk ki yïth bwör moa näk geno koony yïthge.",
                    "ID": "1"
                },
                {
                    "text": "Ni keethge cuu piny, ni nëënö jï cäŋ ki dwääy ki ceer, ni beege gïïa en cwïnyge køørge na lamge, na caathge køørge, na manyge, na wøørge. Cuu moøgø ba cooŋ kanya ciel ni ba koony piny; 'ba geno tïmö kaamar wär mo oker piny jaak.",
                    "ID": "2"
                },
                {
                    "text": "Jiy mo odööŋ røk jøøi na reyø ii, ni beege mo odööŋ kwöro riema geni yïthge bëët, otïmö ni ge para thøø  buut kwøw.» Luummögø caana Wuuö Jwøki, eni na wïth jammi bëët.",
                    "ID": "3"
                },
                {
                    "text": "'Ba Wuuö Jwøk aköö jïra, ni «Ï na Jeremaya en, caanï jïge ni luumma caan Wuuö Jwøki beeye en, ena köö, «na ‹?Aŋø, kany wø päth jiyi, ge bäŋ wø duu maal? ?A ni näk mo dhaanhø ogaa wøk, eni bäŋ wø duu diër?",
                    "ID": "4"
                },
                {
                    "text": "?'Ba aperŋø nø na ö jøøi na jø Jerucalem ii ni gaage wøk ki gaan wøk mo bäŋ cuŋŋe en? Geni cwïnyge onieŋ køør cwøk døc, ni kweerge ki man duuge baŋa.",
                    "ID": "5"
                },
                {
                    "text": "Aani, ïtha aciia ni wïnynya luup moge, 'ba ge cara luup mo patha adïëri. Bäŋ ŋat mo cwïnye opädhö ki bääyö mare, mo wïïe ee parø ki gïna raac na tïïe. ŋati man nø atïmö ni lääta køør gïï wø manynye kaamar okweeny mo lääta baŋ leny.",
                    "ID": "6"
                },
                {
                    "text": "Këël ajaak ni wø määdö maal kany wø duue yie ki yi cwiir ŋääe, ni ö oluua ka agwëëi ko ojwägi ni gwøkge kar wääth marge; 'ba jiya ciik 'moa, a na Wuuö Jwøk, ba gwøkge.",
                    "ID": "7"
                },
                {
                    "text": "« ‹?Aŋø, u kööu nidïï ni wïthu leer, ni ciik Wuuö Jwøk nut jïïu? Kiper ennø, luup moa göör jø wø caan tiet ciik Jwøk, ciik awiilge ni tïïcge gø na luum tööt.",
                    "ID": "8"
                },
                {
                    "text": "Jøøa köö ni wïthge leer, wïthge olääy; cwïnyge obwøk ni mak geni. Neenï, gena kweer ki luum Wuuö Jwøk. ?'Ba a teeŋ leec wïc mo nyïëdi nø ni en jïge?",
                    "ID": "9"
                },
                {
                    "text": "Kiper manøgønø, määrge omëëga jø møøk, ni cïba pwöth moge jï jøw oööi noo mac paac. Kiper ki mana täge ki jiy moa kwörge bäŋgø, këël mana pïïe ri jøøa kwörge døøŋŋø, ŋati man nø cwïnye atïmö ni päl ki jammi mo wø joot ki jïëth atade. Këël nyïïkuk Jwøk ki dïlämme bëët, ŋati man nø atïmö ni tïïya tïï cwøk.",
                    "ID": "10"
                },
                {
                    "text": "Gïï wø raany paac ataakge na gïï mo jööt jaak, kaawat man wø taak ŋwellø dëër dhaanhø, ni ge wø köö, ni «Paac beer jaak,» këël na bëëde ni bëët paac raac.",
                    "ID": "11"
                },
                {
                    "text": "?Aŋø, wïthge alääö ki gïna tïïcge na raac eci ki gø? Jïre bäär, wïthge kär lääö na bäre, ni nyeŋge kär tïmö ni law. Kiper manøgønø, kanyo jääla geni, ge puta ränynyö, ni thøwge ki jiy na aciel.",
                    "ID": "12"
                },
                {
                    "text": "Geni, ge raanynya raanynyø na bäre, ni tïmge kaamar omøk mo bäŋ nyïëdi bääte, ni tïmge thuwø kaamar olaam mo bäŋ nyïëdi bääte, mo bøøkge onär, ni ö gïna cïba jïge ni käli wøk ceŋge.› » Luummögø caana Wuuö Jwøki.",
                    "ID": "13"
                },
                {
                    "text": "'Ba jø paac aköö, na «?Aperŋø ni poodø ni ø bëëdö jaak en? Cooŋø røø kanya ciel, nee ø cøø yïth päänye moa no ogeerø ni teek, nøø thøø kaace. Kiper Wuuö Jwøk, Jwøk marø, marø anø ŋøl yi thøø,  ni eni cïpa pïï mo rege da cïm jïïø nee maadhø, kiper mana bääyø dëëre.",
                    "ID": "14"
                },
                {
                    "text": "Øøna bëëdö ni ø koora bëët-mëër, 'ba bäŋ gïn mo beer mo oöö; ni koorø døøn paac kare, 'ba ennø, atïmö ni nuta lwär keere.",
                    "ID": "15"
                },
                {
                    "text": "Da dööt okwëënyi mo jø leny mo nyïïmän mo wïnyö ki Daan; ni piny bëëdö ni miel ki dööt okwëënyi moge. Ni ö nyïïmänni ni raanyge piny ki japa en yie bëët, këël päänye ki jø wø bëëdö yïthge bëët.»",
                    "ID": "16"
                },
                {
                    "text": "«'Ba ennø, dëëci jääŋŋa jääŋŋö dïïu kaamar thwöre, ni ge caala thwöre mo cïm marge raac døc mo ba løny ki geeŋ, ni öge baŋu kaamar thwöre mo kääö.» Luummögø caana Wuuö Jwøki. ",
                    "ID": "17"
                },
                {
                    "title": "Kanya Kïm Jeremaya Kiper Ränynyö Mar Jø Poge",
                    "text": "Aani, kïmmö mara ba løny ki jook, ni cwïnya bëëdö ni peek bäre!",
                    "ID": "18"
                },
                {
                    "text": "Ennø, kwac mar jø powa awïnyö ki paac mo kare bäär, ni ge köö, na «?Aŋø, Wuuö Jwøk ba en pøø Dhayan? ?Aŋø, eni na nyeny Dhayan tøør paare?» 'Ba aløk Wuuö Jwøki, na «?Aŋø, aperŋø ni bëëtge ni ge raanynya cwïnya ki køør juuga näk otieŋø na näk oballe na kälge ki baŋ juurre?»",
                    "ID": "19"
                },
                {
                    "text": "Ni ŋur jiyi, ni «Kar kac ki beel anø pöödhö, këël ki kar caammi møga bëët, 'ba wa kär piemø.»",
                    "ID": "20"
                },
                {
                    "text": "Aani, cwïnya aränynyö kiper ränynyö mar jø powa. Aana tïmö naa kïmmö, ni bëëda ni yia othäŋŋö.",
                    "ID": "21"
                },
                {
                    "text": "?Aŋø, bäŋ jaath yi Gelät man wø rwøth ŋwellø ki gø? ?Aŋø, bäŋ rëëm ŋwellø kaace? ?Aperŋø nø ni bëët jø powa ni ŋwiili moge ba caŋŋi en?",
                    "ID": "22"
                }
            ]
        },
        {
            "ID": "OT:JER.9",
            "name": "Jeremaya 9",
            "text": [
                {
                    "title": "Kanya Bëët Jeremaya Ni Poot Kïmmö Kiper Jø Poge ",
                    "text": "Wui, aperŋø ni ba tïm wïïa na iith en, na aperŋø ni ba tïm pï nyeŋŋa na jøøro en, naa jwöŋa ki yi cäŋ ki yi wäär bäre kiper jø powa na ŋalli!",
                    "ID": "1"
                },
                {
                    "text": "Wui, aŋø ni ba tïme ni da abïla jïra mo bëëda yie dï paap en, mo caala kany wø but jø wääthi yie, naa paanya raa buut jø powa ni wiia geni! Kiper gena jø lugi bëët, ni gena lwaa jiy mo tïïö ki gïï mo reyø ki piny.",
                    "ID": "2"
                },
                {
                    "text": "Ni kö Wuuö Jwøki, ni «Jiya rege ege jiiŋŋø ki man caange luup tööt, ni paac marge käärge ka jöör cwøk, ni patha jöör adïëri. Kiper ge wø løøŋŋa bäät gïïa reyø, ni kweerge ki man ŋäcge aani, a na Wuuö Jwøk.",
                    "ID": "3"
                },
                {
                    "text": "Beerra man ö ŋati man nø ni gwøk ree ki wati; kär dee ŋat mo ŋääth coki, kiper cöögö man nø bëëdö ni cøøga coki, ni wat man nø wïïrö jaak ni waya nyeŋ wati. ",
                    "ID": "4"
                },
                {
                    "text": "Ni ö ŋati man nø ni bëëde ni cøøga wati, ni bäŋe ŋat mo cäänö ka adïëri. Lëëpge aŋiicge ki car tööt, ni öölge dëëtge ki tïïc gïï mo reyø.",
                    "ID": "5"
                },
                {
                    "text": "'Ba ï na Jeremaya, kar bëëtö marï ena dï jø cwøk, ni geno kweer ki man ŋäcge aani ki køør cwøk moge.» Luummögø caana Wuuö Jwøki.",
                    "ID": "6"
                },
                {
                    "text": "Kiper manøgønø, luumma caan Wuuö Jwøki, eni na wïth jammi bëët, beeye en, ena köö, ni «Ennø, ge päära päärö ki gïï mo leth kaamar ŋat wø päär nywïënyö ki maac, ?kiper gïn mør mo daa tïïö kiper jiya agïnaŋø?",
                    "ID": "7"
                },
                {
                    "text": "Lëëpge caala atheerø mo 'näk mare raac døc, ni ge wø cara cwøk. ŋati man nø wø cäänö ki dhee ki wati kee cäänö ka mëër, 'ba ki yi cwïnye eni wø cädö ki gïï mo reyø mo tïïe dëër gø.",
                    "ID": "8"
                },
                {
                    "text": "?Aŋø, ge ba jääla gø nidïï kiper teeŋ gïïögø? ?Aŋø, gïnögø ba coola gø nidïï dëër paac mo temma teeŋ gïïögø?» Luummögø caana Wuuö Jwøki.",
                    "ID": "9"
                },
                {
                    "text": "Aani, a jwöŋö ni kïmma kiper powa bäre, këël kïte moa en yie, ni gööa ko oduuru kiper kwör kwaath na en dï paap, kiper gena ränynyö, ni bäŋe ŋat mo ci yïthge, ni bäŋe dwør dhieŋ mo wïnyi. Ni ö wenynyi ki lääy bëët ni bwøkge ni aacge.",
                    "ID": "10"
                },
                {
                    "text": "Ni kö Wuuö Jwøki, ni «Jerucalem otïïa nee neeruuth, ni tïme na kar bëëtö mar othööe; ni tïïa päänye mo Juuda nee ränyge, nee bäŋe jiy mo bëëdö yïthge.»",
                    "ID": "11"
                },
                {
                    "text": "?Aŋa nø ni wïïe leer, ni ŋäc tier gïnögø? ?Na aŋa nø na cään Wuuö Jwøki ki gø, nee luum Wuuö Jwøk købe? ?Na aperŋø na räny ŋöömö ni tïme kaamar paap mo bäŋ dhaanhø mo ci yie en?",
                    "ID": "12"
                },
                {
                    "text": "Ni løgi ya Wuuö Jwøki, ni «Beeye kiper mana wecge ciik 'moa na cïba jïge, ni kärge dwøra wïnynyö, ni kärge cäädhö ki køør ciik 'moa,",
                    "ID": "13"
                },
                {
                    "text": "'ba ge caatha køør teek wïc marge, ni caathge køør juuga cøøri ni Baalli thuwø, na ö wëëkge na pwönyge geni ki ge.»",
                    "ID": "14"
                },
                {
                    "text": "Kiper manøgønø, luumma caan Wuuö Jwøki, eni na wïth jammi bëët, eni na Jwø Icriel, beeye en, ena köö, ni «Ennø, jøøi tïïa tïïö nee gïï mo leth mo caala lweet jenni mo keec, ki pïï mo rege da cïm belge.",
                    "ID": "15"
                },
                {
                    "text": "Ni keetha geni dï wïth juurre mo kucge, mo kuc wëëkge thuwø. Ni jääŋŋa tøŋ køørge këël mano thööra geni.»",
                    "ID": "16"
                },
                {
                    "text": "Mana caan Wuuö Jwøki, eni na wïth jammi bëët, beeye en, ena köö, ni «Cädu kiper gïno tägi, ni cwøllu mään moa näk ŋäc jwøk thøø, ni beege määra nyeŋge reegø ki jwøk thøø, nee öge.»",
                    "ID": "17"
                },
                {
                    "text": "Ni kö jiyi, ni «Beerra man laarge rwänhnhö, ni jwöŋge kiperø, ni ø jwöŋö thuwø ni pï nyeŋŋø øya piny.",
                    "ID": "18"
                },
                {
                    "text": "Kiper dööt jiy mo göö ko oduuru wïnyö ki Dhayan, ni ge köö, ni ‹Øøna ränynyö na bäre, ni lää wïthø døc; kiper ŋöömö marø awiiø, ki køør mana nyaage kwör bëëte 'moø piny.› »",
                    "ID": "19"
                },
                {
                    "text": "Wui, u na mään en, wïnynyu dwør Wuuö Jwøk, ni cegu ïthu ki luubö man wø ö wøk ki dhee.  Pwönynyu nyïïu ki jwøk thøø, ni ö ŋati man nø ni pwöny wati ko oduuc thøø.",
                    "ID": "20"
                },
                {
                    "text": "Kiper thøø kare anø cäännö, ni nø pïïe dhøk awëërnyeŋŋi moø, ni døny kwöra näk ogeerø ni teek, ni thöör obwöre dï paac, ni thöör cwøw moa teek kwör acooŋe.",
                    "ID": "21"
                },
                {
                    "text": "Mana caan Wuuö Jwøki nee caana beeye en, ena köö, ni «Rïk dëët jiy moa näk othøw obëëdö kaamar wär piny jaak dï pwöla, ni bëëtge kaamar oraae mo odööŋ piny køør ŋat kac, ni bäŋ ŋat mo cooŋa geni.»",
                    "ID": "22"
                },
                {
                    "text": "Mana caan Wuuö Jwøki beeye en, ena köö, ni «Ŋat mo wïïe leer kär töödö kiper leec wïc mare, ni ŋat mo oteeø kär töödö kiper teek mare, ni ŋat mo okwär kär töödö kiper kwär mare;",
                    "ID": "23"
                },
                {
                    "text": "'ba ŋat mo töödö, wär tööde kiper mana näk mo wïïe da acaara ki man ŋäc aani, a na Wuuö Jwøk, ni ŋäc gø ni beeye aani ni wø nyooth mëër man wø ba jøøl, ka adïëri ki bëënynyö bäät piny, kiper yia wø met ka teeŋ gïïögø.» Luummögø caana Wuuö Jwøki.",
                    "ID": "24"
                },
                {
                    "text": "'Ba Wuuö Jwøk aköö, ni «Ennø, da cääŋŋe mo öö kanyo jääla jøøa näk odaŋø, na näk cwïnyge kärge cïbö jïra,",
                    "ID": "25"
                },
                {
                    "text": "ni beege jø Ijep, ki jø Juuda, ki jø Ëdöm, ki jø Amön, ki jø Möap, ki jiy bëët mo wø bëëdö dï paap ni wø køc jïëc wïthge kiper juu moge. Kiper wïth juurre moøgø bëët bëëdö kaamar jiy mo kär daŋø, ni jø Icriel thuwø bëëdö kaamar jiy mo kär daŋø, kiper cwïnyge kärge cïbö jïra.»",
                    "ID": "26"
                }
            ]
        },
        {
            "ID": "OT:JER.10",
            "name": "Jeremaya 10",
            "text": [
                {
                    "title": "Luum Juu Mo Oballe Mo Ba Pääri Ki Wuuö Jwøk ",
                    "text": "Wui, u na jø Icriel, wïnynyu dwøl man caan Wuuö Jwøki jïïu en.",
                    "ID": "1"
                },
                {
                    "text": "Luumma caan Wuuö Jwøki beeye en, ena köö, ni «Kär bëët wïth juurre kwanynyu, ni ba lwäyu ki ŋïïce mo wø tägi maal, këël na bëët wïth juurre ni lwäär ki geni.",
                    "ID": "2"
                },
                {
                    "text": "Kiper gïï wø lam juurre ki køør kööŋŋe moge beege oballe jaak. Kiper geni jaath wø ŋøtge ŋødø paap, ni tieŋi ya rëëmme ki kweey dïnöök.",
                    "ID": "3"
                },
                {
                    "text": "Ni ŋwagi ya jiyi ni mïërö ki warkey ki gwel-bïrö, ni gurge gø piny ki mucumääre nee tïme ni ba nëëŋŋi.",
                    "ID": "4"
                },
                {
                    "text": "Juu moge beege jenni mo otieŋø ni goori, ni ge ba løny ki luubö. Ge di käärö, kiper ge ba løny ki wääth. Käru lwäyö ki geni, kiper ba løny jïge ki man tïïcge gïn mo raac dëëtu, ni ba løny jïge ki man tïïcge gïn mo beer.»",
                    "ID": "5"
                },
                {
                    "text": "Wui Wuuö Jwøk, bäŋ Jwøk mo caala ïïni; dwøŋŋa ïïni, ni teek marï dwøŋ døc, ni nyeŋŋï owïnyö.",
                    "ID": "6"
                },
                {
                    "text": "?Wui, ï na Nyeny wïth juurre bëët, aŋa ni ba lwäyi ki ïïni? Ka adïëri møn, ïïno rømø ki man lwäär ïïni! Kiper ki røk jiy bëët moa wïthge leer dï wïth juurre,  këël ki moa en dï mïëri moge bëët moa døøŋŋø, bäŋ dhaanhø aciel mo caal ïïni.",
                    "ID": "7"
                },
                {
                    "text": "Geni bëët wïthge bäŋ acaara ni gena bøøre, ni dïpööye moge beege juu ma jenni na gïï mo oballe jaak.",
                    "ID": "8"
                },
                {
                    "text": "Dëët juu moge wø kïthge kïthö ki gwel-bïrö mo othäädhö mo käli ki Tarcëc, ki warkey mo käli ki yo Upath, ni kïtha rëëm nywïënynyi ki rëëm warkie. Dëët juu moøgø orunynyö ka abïïe mo rege da kït mo mïërö, mo tïïya jøøa nyeŋge reegø ki cwääc abïïe.",
                    "ID": "9"
                },
                {
                    "text": "'Ba Wuuö Jwøk beeye Jwøk mana näk adïëri; ena Jwøa kwøw, ni eni bëëdö na nyeya na bäre bäre. Piny wø tïmö ni kwanynyi kany wø wëëre, ni wëër mare bäŋ wø løny ki jïëny jï wïth juurre.",
                    "ID": "10"
                },
                {
                    "text": "'Ba uuni, u na jø Icriel, caannu jïge na ennø nø, ni «Juu moa näk maal ki piny ba cwääya geni, ge ränynyö bäät piny bäre.»",
                    "ID": "11"
                },
                {
                    "text": "'Ba beeye Wuuö Jwøk na cwääc piny ki teek mare, ni tïïc gø ni teek ki køør leec wïc mare, ni peer maal ki køør acaara mare.",
                    "ID": "12"
                },
                {
                    "text": "Kany wø tuk dhee, maal puta märö kaamar køth. Pøøl wø kööle köölö ki ya aŋuun piny, ni käl køth ni mal, ni wëëk jamø kwön wøk ki yïth kwöra kan ge yïthge.",
                    "ID": "13"
                },
                {
                    "text": "'Ba jiy bëët bëëdö ni wïthge bäŋ acaara, ni bäŋ gïn ŋäcge. Rëëm warkie, wïthge olää juuwi moa thiiwge, kiper juu moa thiiwge beege jap cwøk jaak, ni rege bäŋ jwïëy.",
                    "ID": "14"
                },
                {
                    "text": "Geno oballe jaak, ni gena gïï mo di päädö; kanyo tïme na cäŋ ajäla mana wäŋŋi kiperge, ge ränynyö.",
                    "ID": "15"
                },
                {
                    "text": "'Ba eni na Jwø Jeekap ba caal gïïögø, kiper bee eni na tïïc jammi bëët, ni cwääc jiye ni beege thööge ma jø Icriel. Eni nyeŋŋe beeye Wuuö Jwøk, eni na wïth jammi bëët. ",
                    "ID": "16"
                },
                {
                    "title": "Luum Ööny Jø Leny Kuna Raanyge Paac",
                    "text": "U ni bëëdö kany mo ociel dïër en, cooŋŋu japu kanya ciel nou aayu!",
                    "ID": "17"
                },
                {
                    "text": "Kiper luumma caan Wuuö Jwøki beeye en, ena köö, «Ka adïëri møn, beeye kar kany keetha jiy yie ennø, mo wø bëëdö yi ŋöömmi, ni kïtha bäätge ki gïï mo leth mo bäŋ ŋat mo bøth ki gø.»",
                    "ID": "18"
                },
                {
                    "text": "Wui, atïmö ni leth jïra kiper ŋwiili moa jwøra! Atwøt 'moa bëëdö ni ba caŋŋi. Køøre aana köö, ni «Ka adïëri møn, täw man apïï dëëra, 'ba käära käärö jaak.»",
                    "ID": "19"
                },
                {
                    "text": "Powa ma Jerucalem oränynyi kaamar oduŋkaara mo opädhö, mo thøøli moe ocöötö bëët; ni ö jø powa ni aacge yie, ni ge ba joot këët. Bäŋ dhaanhø mo powa cäŋe dwøk kare, ni bäŋe ŋat mo geer gø.",
                    "ID": "20"
                },
                {
                    "text": "Kiper dïbwöthe atïmö ni wïthge bäŋ acaara, ni Wuuö Jwøk ba pëënyge.  Kiper manøgønø, bëëtö marge kär bëënynyö, ni ö jiyi moge bëët ni keethge.",
                    "ID": "21"
                },
                {
                    "text": "Wïnynyu dwøri na pïï en; ennø, tiet dëëci wïnyö ni dïmmi ni öö ki wï-piny, nee päänye mo Juuda raanyge ni tïmge na kwör bëëte jï othööe. ",
                    "ID": "22"
                },
                {
                    "title": "Lam Mar Jeremaya",
                    "text": "Wui Wuuö Jwøk, ŋääa ni bëët dhaanhø ba en cere keere, ni patha dhaanhø ki dëëre ni wø neet kwör wø caadhe.",
                    "ID": "23"
                },
                {
                    "text": "Wui Wuuö Jwøk, pwöny aani ka ajäla mana näk kare, mo ree bäŋ wëër, naa ba ränynya.",
                    "ID": "24"
                },
                {
                    "text": "Kïth wëër marï bäät wïth juurre moa näk ï kucge, ni beege jiy moa näk nyeŋŋï ba cøørge, kiper geni, wa jø po Jeekap, waana thöörge; waana thöörge møn, ni raanyge kar bëëtö marwa.",
                    "ID": "25"
                }
            ]
        },
        {
            "ID": "OT:JER.11",
            "name": "Jeremaya 11",
            "text": [
                {
                    "title": "Luum Ajäla Mano Pïï Bäät Jø Juuda Kiper Mana Kaalge Luumma Tuut Wuuö Jwøki ",
                    "text": "Man beeye dwør Wuuö Jwøk mana caane jïra, a na Jeremaya, ena köö,",
                    "ID": "1"
                },
                {
                    "text": "ni «Wïny luummi en na tuuda ki kwäyu, ni caanï gø jï jø wø bëëdö Jerucalem ki dï Juuda bäre,",
                    "ID": "2"
                },
                {
                    "text": "ni luumma caan Wuuö Jwøki, Jwø Icriel, beeye en, ena köö, na ‹Acïëni oen bäät ŋato ba wïny luummi en na tuuda,",
                    "ID": "3"
                },
                {
                    "text": "na köömma kwäyu ki gø kanya käla geni wøk ki Ijep, na caal këën thäth mo liel.› Ni kööe jïge, ni ‹Cegu ïthu ki dwøra, ni kïthu ciik moa cïba jïïu bëët bäät tïïc; 'ba uuno bëëdö ni uuna jiya, ni bëëda ni aana Jwøk maru;",
                    "ID": "4"
                },
                {
                    "text": "nee kööŋ mana kööŋa ki gø jï kwäyu wëëga thur kare, ni beeye ki man cïba ŋöömö jïge, mana näk caak ki maar kïc päl yie, ni beeye ŋöömmo en jïïu enø.› » Ni puta gø løk, ni «Wui Wuuö Jwøk, beerra man put thur kare.»",
                    "ID": "5"
                },
                {
                    "text": "'Ba Wuuö Jwøk aköö jïra, ni «Caan luup moi ii bëët Jerucalem ki yïth päänye mo Juuda møga bëët, ni kööï ni Wuuö Jwøk aköö, ni ‹Wïnynyu luummi en na tuuda ki kwäyu, ni kïthu gø bäät tïïc.",
                    "ID": "6"
                },
                {
                    "text": "Kiper kwäyu aköömma døc kanya käla geni wøk ki Ijep, ni bëëda naa köömma geni cooth këël dïcäŋi en, naa wø köö, ni «Wïnynyu dwøra.»",
                    "ID": "7"
                },
                {
                    "text": "'Ba dwøra kärge wïnynyö, ni ïthge kärge ciiø ki mara, ni ŋati man nø bëëdö ni caatha køør teek wïc mare mana öö ki køør rääö mana en cwïnye. Kiper manøgønø, luummi en na tuuda ki geni atïïa na ajäla bäätge, ni beeye luumma caana jïge nee kïthge bäät tïïc, 'ba kärge kïth bäät tïïc.› »",
                    "ID": "8"
                },
                {
                    "text": "Ni cäŋ Wuuö Jwøki köö jïra, ni «Da gïrpiny yïth jø wø bëëdö Jerucalem ki yïth jø wø bëëdö dï Juuda bëët.",
                    "ID": "9"
                },
                {
                    "text": "Jø Icriel ki jø Juuda bëët, gena døø baŋ gïïa reyø na tïïc kwäcge, jøøa kweer ki man wïnyge luup 'moa, na cäädhö køør juu møøk nee tïnyge, na kaal luumma tuuda ki kwäcge.",
                    "ID": "10"
                },
                {
                    "text": "Kiper manøgønø, mana ŋøla, a na Wuuö Jwøk, beeye ni ennø, a känna bäätge ki gïï mo leth mo ge ba maar bødhø yïthge. Ni këël ge doo jwöŋö dëëra, marge ba wïnynya.",
                    "ID": "11"
                },
                {
                    "text": "Køøre geni ni wø bëëdö Jerucalem ki yïth päänye mo Juuda bëët, geno cii ni jwöŋge dëët juuga path ni wø wääŋge jïge ki gïn wø jïye ŋwääi ni met; 'ba ka adïëri møn, ge ba piem juugögø kanyo enge yïth gïï mo leth.",
                    "ID": "12"
                },
                {
                    "text": "Kiper u na jø Juuda, juu mou atïmö ni thööth ni röömi ki kwään päänye mou, ni gïï wø waaŋŋu gïn wø jïye ŋwääi ni met bäätge jï Baal, jwøk mo duua lään wïc, thööth ni röömi ki kwään uutjïëthe mo Jerucalem.",
                    "ID": "13"
                },
                {
                    "text": "«Kiper manøgønø, ï na Jeremaya en, kärï lämö kiper jøøi ii, ni ba tïŋï  dwørï maal niï jwöŋö niï lämö kiperge, kiper ïtha ba ciia kanyo cøørge aani kiper gïïo leth noo pïï dëëtge.",
                    "ID": "14"
                },
                {
                    "text": "Jiy 'moa moa mëëra ki geni atïmö ni tïïö ki raay mo thööth. ?Aŋø, a teega ŋø ni en jïge ki man cääthge yi øtø mara? ?Aŋø, olämme moge mo wø cïpge, ränynyö marge dege paanya piny bäätge, nee bëëtge ni ge kanynyø?»",
                    "ID": "15"
                },
                {
                    "text": "'Ba Wuuö Jwøk uuna cwøle na jaath mo oløth mo mïërö mo nyïïe beyø; 'ba uuno ränynyi kaamar jaadhøgø noo waaŋe ki maac mo teek mo lwör kaamar atuunna, ni waaŋ bäädi moe ni thumge.",
                    "ID": "16"
                },
                {
                    "text": "'Ba Wuuö Jwøk, eni na wïth jammi bëët, na këël tietu piny, aköö ni gïn mo leth käle ka bäätu, u na jø Icriel ki jø Juuda, kiper raay moa tïïyu ni u raanynya cwïnye ki køør mana waaŋŋu gïn wø jïye ŋwääi ni met jï Baal. ",
                    "ID": "17"
                },
                {
                    "title": "Luum Gïna Raac Na Caar Jø Anathöthi Kiper Jeremaya",
                    "text": "'Ba Wuuö Jwøk gïna caar jø Anathöthi bääta acaane jïra ni jooda gø, ni nyooth tïïe moge na reyø jïra na caarge kipera.",
                    "ID": "18"
                },
                {
                    "text": "'Ba kanya pooda, aana bëëdö kaamar nyidiel mo mwöl mo kïtha kuna ŋaali, ni kuua ni da acaare mo reyø mo ege caarø kipera, ni ge köö, ni «Raanynyø ŋatøgø ki kare bäre; dïïrø wïïe dï jøøa kwøw bäät piny, nee nyeŋŋe put rwäänyö na bäre bäre.»",
                    "ID": "19"
                },
                {
                    "text": "'Ba ï na Wuuö Jwøk, ï na wïth jammi bëët, ni wø ŋøl luup na adïëri, ï ni wø raŋ cwïny jiy ka acaacge bëët, wëëk a neen cool kwör marï mano tïïyï dëëtge, kiper luubö mara yaa cïp cerï.",
                    "ID": "20"
                },
                {
                    "text": "Kiper manøgønø, Wuuö Jwøk mare aŋøle kiper jø Anathöth, jøøa many man 'näkge aani, na köö, ni «Kär luum Wuuö Jwøk køpï, niï ba 'näkwa.»",
                    "ID": "21"
                },
                {
                    "text": "Kiper manøgønø, mana ŋøl Wuuö Jwøki, eni na wïth jammi bëët, kiper jøøgø beeye en, ena köö, ni «Ennø, ge jääla jäälö. Cwøw moge moa teek onäk ri leny; ni ö wäätge ki nyïïge ni thøwge ki käc,",
                    "ID": "22"
                },
                {
                    "text": "ni bäŋe dhaanhø aciel rege mo dööŋ ni kwøw. Kiper gïï mo leth okäla bäätge, ge na jø Anathöth, yi cwiir mano jääla geni yie.»",
                    "ID": "23"
                }
            ]
        },
        {
            "ID": "OT:JER.12",
            "name": "Jeremaya 12",
            "text": [
                {
                    "title": "Pïëc Mana Ö Jeremaya Na Pëëny Wuuö Jwøk Ki Gø ",
                    "text": "Wui, Wuuö Jwøk, ï bëëdö ni marï adïëri kany wø lööa nyïmï; 'ba ï poot pëënynya pëënynyö kiper ŋøl marï. ?Aŋø, aperŋø ni ö gïï wø tïïc jø raayi ni thurge karge jïge en? ?Na aperŋø ni ö jiyi bëët mo wø tïïö ki gïï mo reyø ki piny ni bëëtge ni bëëtö marge jööt jaak?",
                    "ID": "1"
                },
                {
                    "text": "Beeye ïïni na piith geni kaamar jaath, ni këëlge tietge piny; ni døøŋge ni jïtge ki nyïëdi. Gïrï wø carge carø ki dhøkge jaak, 'ba ki cwïnyge, karge bäär ki ïïni.",
                    "ID": "2"
                },
                {
                    "text": "'Ba ï na Wuuö Jwøk, a ŋäyï; na a wø nëënö jïrï cooth, ni raŋï cwïnya man näk a bëëda nidïï ki baŋï. Wui Wuuö Jwøk, peec jøøgø niï kïtha ge baŋ ŋaal kaamar dïëk; kïth geni kur keerge kiper dïcäŋo ŋaal ge yie.",
                    "ID": "3"
                },
                {
                    "text": "?A këël kany mo nyïëdi nø noo bëët ŋøømmi no otal, noo bëët luummi bäre no onär? Këël lääy ki weny bëët athum ki thøø, ki køør rääö mar jø wø bëëdö yie, kiper ge wø köö, ni «Wuuö Jwøk aŋuun bëëtö marø ba nëëni jïre.» ",
                    "ID": "4"
                },
                {
                    "title": "Dwøl Mana Løk Wuuö Jwøki",
                    "text": "'Ba aløk Wuuö Jwøki jïra, ni «?Ni näk mo ïïno läätö ki jø ŋwïëy, ni öölï køørge, ïïno läätï nidïï ki jø wø rïïŋi ki bäät okwëënyi? ?A ni näk mo bëëtö marï otïmö ni teek yi paac mo nuta bëët mëër yie, ïïno bëëdï nidïï yi lura cøl bäät Naam Jördan?",
                    "ID": "5"
                },
                {
                    "text": "Kiper këël nyïïmeru ki dhi øt wäru kiree atïïö ki gïï mo reyø dëërï ki piny, ni ge poot kwöŋŋö køørï døc ki nyeŋŋï. Ïïni, kär niï ŋäätha geni, këël ge doo cäänö ki luup mo beyø jïrï.»",
                    "ID": "6"
                },
                {
                    "text": "Ni cäŋ Wuuö Jwøki köö jïra, ni «Aani jiy 'moa awiia, ni kwiera geni, ge na näk thööga. Geni na mëëra ki geni ki cwïnya bäre, gena cïba ceŋ nyïïmän moge.",
                    "ID": "7"
                },
                {
                    "text": "Jiya atïmö kaamar ŋuu mo bëëdö paap, ni öge ni märge bääta kaamar ŋuu. Kiper manøgønø, aana tïmö naa män ki geni.",
                    "ID": "8"
                },
                {
                    "text": "Jiya atïmö kaamar wenyø mo path ki jï weny, mo ociel wenynyi bëët dïër. Cou ni cooŋu lääc paap bëët kanya ciel, ni kälu geni nee jiya ni caal wenynyøgø enø camge.",
                    "ID": "9"
                },
                {
                    "text": "Kwääc tiet mïëri mo thööth paac mara na beer kaamar pwöth omøki oraanyge, ni nyørge gø ki tietge; ŋöömmögø na mara enø, na mëëra ki gø, oraanyge ni tïme kaamar paap.",
                    "ID": "10"
                },
                {
                    "text": "Geni ŋöömö mara oraanyge møn, ni bëët ŋöömö ni jwöŋö dëëra; ŋöömö bäre otïïcge na kany mo oränynyö, ni bäŋe ŋat mo caar gïr gø.",
                    "ID": "11"
                },
                {
                    "text": "Jøøgø no raany paac yøø, kanyo öge, ge öö ki dï paap, ni ge cura bäät thuuri bëët moa leer, kiper beeye tøŋ mara, a na Wuuö Jwøk, no dïïrge wïth jiy ki gø, ki mano täge ka aŋuun paac maya këël aŋuunne maya, ni bäŋ dhaanhø aciel mo bëëdö ki bëët-mëër.",
                    "ID": "12"
                },
                {
                    "text": "Jiya, geno piidhø ki beel, 'ba gïïo jootge beege koodhi keerge. Dëëtge oöölge døc, 'ba bäŋ gïn mo jootge. 'Ba wïthge olää gïno jootge, ki køør wëër mara, a na Wuuö Jwøk, noo liel kaamar maac bäätge.» ",
                    "ID": "13"
                },
                {
                    "title": "Mana Caan Wuuö Jwøki Kiper Wïth Juurre",
                    "text": "Mana caan Wuuö Jwøki beeye en, ena köö, ni «Ka adïëri møn, mïëc wïth juurre moa reyø na kïïö ki jiya, na tuk paac mana cïba jï jiya ma jø Icriel, ge cööda wøk yïth ŋøøpge, ni cööda jø Juuda wøk thuwø yïthakicge.",
                    "ID": "14"
                },
                {
                    "text": "'Ba kanyo nø bëët juurre moøgø nø ni ge yaa cööt wøk, cwïnya ocäŋ pädhö kiperge, ni dwøga geni yïth ŋøøpge, ni jøøi nø døøa yi ŋöömö marge.",
                    "ID": "15"
                },
                {
                    "text": "'Ba ni näk mo jöör bëëtö mar jiya kwanyge kwanyø møn, ni bëëtge ni ge kööŋŋa ri nyeŋŋa, ni ‹Ŋëët Wuuö Jwøk, Jwøa kwøw,› kaawat mana kwøŋge jiya pwönynyø ki man kööŋge ri Baal, aani tietge këëlla piny yïthakic jiya.",
                    "ID": "16"
                },
                {
                    "text": "'Ba  ni näk mo da paac mo ba wïny mara, paanøca cööda wøk ni raanynya gø.» Luummögø caana Wuuö Jwøki.",
                    "ID": "17"
                }
            ]
        },
        {
            "ID": "OT:JER.13",
            "name": "Jeremaya 13",
            "text": [
                {
                    "title": "Luum Abïïna Dwøl Jeremaya ",
                    "text": "'Ba mana caan Wuuö Jwøki jïra, a na Jeremaya, beeye en, ena köö, ni «Ciï ni ŋëëmmï dëërï ka abïï ma lïïna, ni dwølï gø dëërï; 'ba kär niï cøta gø yïth pïï.»",
                    "ID": "1",
                    "comment":"Lïïna beeye abïï man wø kwøc na abïï dïlämme."
                },
                {
                    "text": "Kanyøgø aana put ŋëëö ka abïï ma lïïna ki køør mana caan Wuuö Jwøki, ni dwøla gø dëëra.",
                    "ID": "2"
                },
                {
                    "text": "Ni ö dwør Wuuö Jwøki ni cäŋ ö bääta ri rietge, ni kööe,",
                    "ID": "3"
                },
                {
                    "text": "ni «Ö maal ni ciï bäät Naam Upareeti ka abïï mana ŋeewï ni iï dwølø enø, ni kanï gø kaace yi kïdi mo okak.»",
                    "ID": "4"
                },
                {
                    "text": "Køøre aana aay ni kana gø lak Naam Upareeti, kaawat mana caani ya Wuuö Jwøki jïra.",
                    "ID": "5"
                },
                {
                    "text": "'Ba kanya tïme na køør nïne mo thööth, Wuuö Jwøk aköö jïra, ni «Ö maal ni ciï bäät Naam Upareeti ni lwørï abïï mana caana jïrï na kanï kaace.»",
                    "ID": "6"
                },
                {
                    "text": "Køøre aana ci bäät Naam Upareeti ni gööla abïï wøk, ni lwøra gø kanya kana gø yie kaace. 'Ba abïïnögø ajooda no oränynyö, ni bäŋ gïn mo kønye këët.",
                    "ID": "7"
                },
                {
                    "text": "Køøre dwør Wuuö Jwøk aö bääta ni kööe,",
                    "ID": "8"
                },
                {
                    "text": "ni «Mana ŋøla, a na Wuuö Jwøk, beeye en, aana köö, na ‹Atöör mana dwøŋ mar jø Jerucalem ka atöör mar jø Juuda møga bëët raanynya raanynyø kaawat mana räny abïïnögø.",
                    "ID": "9"
                },
                {
                    "text": "Geni na jøøa reyø, ni wø kweer ki man wïnyge luup 'moa, ni wø bëëdö ni ge caatha køør teek wïc marge, ni wø caath køør juu møøk nee tïnyge ni wøørge geni, ge tïmö ni ge caala abïïnögø ni bäŋ gïn kønye këët enø.",
                    "ID": "10"
                },
                {
                    "text": "Kiper ka adïëri møn, kaawat man wø bëët abïï no okïth dhaanhe dëëre ni teek, jø Icriel bëët ki jø Juuda bëët akäla raa, nee bëëtge na jiya, nee nyeŋŋa wïnye, ni jïta ki pwøc ka ajiem ki køørge; 'ba luumma kärge wïnynyö.› » Luummögø caana Wuuö Jwøki. ",
                    "ID": "11"
                },
                {
                    "title": "Luum Dääk Kwøŋ Mo Di Nyadhø",
                    "text": "«'Ba ï na Jeremaya en, caan luummi jïge, ni ‹Luumma caan Wuuö Jwøki, Jwø Icriel, beeye ni dääe bëët doo pääŋö ki køøŋ nyïïomøki.› 'Ba geno kööi, na ‹?Aŋø, kucwa cøøn ni dääe bëët doo pääŋö ki køøŋ nyïïomøki?›",
                    "ID": "12"
                },
                {
                    "text": "Køøre caanï caanø jïge ni mana ŋøl Wuuö Jwøki beeye en, ena köö, ni ‹Ennø, aani jiy bëët mo wø bëëdö yi ŋöömmi en jääla jäälö, ni tïïa geni kaamar jiy mo ojäŋ ki kwøŋ ni ge meeyø, ni beege nyeye mo wø läw bäät wäl Deebit, ki dïlämme, ki nyïïkuk Jwøk, ki jiy bëët mo wø bëëdö Jerucalem.",
                    "ID": "13"
                },
                {
                    "text": "Ni tïïa geni nee dëëtge nyathge keerge, ni beege jø døøŋŋø ko obwöre bëët. 'Ba aani, cwïnya ba doo pädhö ki gïrge, ni cwïnya ba daa bäädhö ki geni, ni yia ba daa warø ki geni, ni ge ba wiia ki man raanynya geni.› » Luummögø caana Wuuö Jwøki. ",
                    "ID": "14"
                },
                {
                    "title": "Luum Ajäla Mano Mak Jø Juuda Ki Tøŋ",
                    "text": "U na jø Juuda, wïnynyu gïn ni kïthu gø cwïnynyu; käru nou töödö, kiper Wuuö Jwøk mare anø ŋøle.",
                    "ID": "15"
                },
                {
                    "text": "Jiemmu Wuuö Jwøk, Jwøk maru, kanyo poode ni muudhö poot käre kälö, kanyo poot tietu ni poot käru cwanynyø bäät kïte moa en yi muudhö; ni kanyo lääŋŋu tar, eni tar wiile wiilø na muudhö mo cøl, ni tïïc gø na muudhö mo cøl døc.",
                    "ID": "16"
                },
                {
                    "text": "'Ba ni näk luumma ba wïnynyu, aani, a jwöŋö ni kuyu kiper atöör maru. Ni jwöŋa ni yia yaa keeyø døc, ni nyeŋŋa lwanynyi ki pïï, kiper jic Wuuö Jwøk omak ki tøŋ ni käli. ",
                    "ID": "17"
                },
                {
                    "text": "'Ba Wuuö Jwøk aköö jïra, ni «Kööï jï nyeya ki menni ma gwanynyø, ni ‹Weyu wälu ni tïmu ni uuna jiy mo ena piny, kiper adun ajiem maru akäl wøk wïthu.›",
                    "ID": "18"
                },
                {
                    "text": "Dhøk kiiri mo päänye mo Nëgëp ocïëgi, ni bäŋe ŋat mo jap ge. Jø Juuda bëët omak ki tøŋ, ni käl ge bëët.",
                    "ID": "19"
                },
                {
                    "text": "«Wui, ï na Jerucalem, tïŋ wïïï maal ni raŋï nyïïmän ni ööi ki wï-piny yøø. ?Aŋø, jiyï na cïp jïrï na mïërö na caal pïïth dïëk ocøøa kaa?",
                    "ID": "20"
                },
                {
                    "text": "?Agïnaŋø no caanï kanyo ö jiyi moa dwätï ki ge noo mooa ge ki teek bäätï? ?Aŋø, ï ba rämö kaamar dhaagø mo ree da mäc lwaar?",
                    "ID": "21"
                },
                {
                    "text": "'Ba ni näk miï köö ki cwïnyï, na ‹?Aperŋø na ö gïnni ni leth en bääta?› beeye kiper raay moï na thööth na tïmï kaamar dhaagø ma abïïne okäl wøk dëëre, ni dööŋe ki dëëre.",
                    "ID": "22"
                },
                {
                    "text": "?Aŋø, løny jï dhaanhø mo cøl ki man wiil kït dëëre? ?A løny jï kwac ki man wiil kït moe? Ni näk moøgø løny, løny jïïu thuwø ki man tïïyu gïn mo beer, u na no oŋïyö ki tïïc gïï mo reyø.",
                    "ID": "23"
                },
                {
                    "text": "Kiper manøgønø, ï na Jerucalem, jiy moï okeetha kaamar lethø ni wø køøl jame paap.",
                    "ID": "24"
                },
                {
                    "text": "Ni man beeye kurï, gïno tïïa dëërï, kiper wïïï awïl ki aani, a na Wuuö Jwøk, ni bëëdï niï ŋäätha luup tööt.",
                    "ID": "25"
                },
                {
                    "text": "Kiper manøgønø, aani, ï tïïa tïïö kaamar dhaagø ma abïïne okäl wøk dëëre, ni dööŋe ki dëëre, ni ö laac wïci mare ni joodi.",
                    "ID": "26"
                },
                {
                    "text": "Tïïe moï moa näk ec raac ki ge døc na tïïyï kwör lam moa en bäät thuuri ajooda, ni beege luui moï, ki tïk mana en riï, ki käp marï. Wui, ï na Jerucalem, otïmö ni raac jïrï! ?A këël kany mo nyïëdi nø noo bëëdï niï ba waany?»",
                    "ID": "27"
                }
            ]
        },
        {
            "ID": "OT:JER.14",
            "name": "Jeremaya 14",
            "text": [
                {
                    "title": "Luum Meel Ki Käc Ki Leny Mano Tägi Dëët Jø Juuda ",
                    "text": "Man beeye dwør Wuuö Jwøk mana caane jïra, a na Jeremaya, kiper luum meel, ena köö,",
                    "ID": "1"
                },
                {
                    "text": "ni «Ŋööm Juuda bëëdö ni jwöŋö, ni ö päänye moe ni öölge, ni bëët jiyi ni jwöŋö kiper ŋöömö, ni ö oduuc Jerucalemmi ni tïme ni päl.",
                    "ID": "2"
                },
                {
                    "text": "Jøøa kwörge døøŋŋø jø tïïc moge wø jääŋge jääŋŋö baŋ pïï; 'ba kany wø pïïcge yïth aguule, bäŋ pïï mo jootge, ni duuge ni bäŋ pïï yïth agwäye moge. Ni bëët wïthge ni laay, ni tïm nyeŋge ni law, ni kwaage ceŋge wïthge.",
                    "ID": "3"
                },
                {
                    "text": "Piny akaaŋŋø kiper na bäŋe køth; ni ö jø puurri ni tïm wïthge ni laay, ni kwaage ceŋge wïthge.",
                    "ID": "4"
                },
                {
                    "text": "Këël buba ni wø bëëdö paap, kany wø nywøle, nyaare wiie piny, kiper na bäŋe luum.",
                    "ID": "5"
                },
                {
                    "text": "Na arëëni mo paap cuŋŋö jaak bäät thuuri moa leer,  ni ge jwëëyö ni lëëpge onøbøønhnha kaamar guu; ni nyeŋge otal jaak kiper na bäŋe luum.»",
                    "ID": "6"
                },
                {
                    "text": "Wui Wuuö Jwøk, këël na bëët raayi mowa ni nyootha bääyö marwa, køny waani ki køør nyeŋŋï. Waani møn, gïïa gaawa wøk ki ge thööth, ni wa bääö dëërï.",
                    "ID": "7"
                },
                {
                    "text": "Wui, ï ni wø ŋääth jø Icrielli, ï ni wø piem waani cäŋ gïïa leth, ?aperŋø ni bëëdï kaamar wëëllö yi ŋöömmi en? ?Na aperŋø ni bëëdï kaamar ŋat mo tiere ena jöö mo gää baŋ niine keere en?",
                    "ID": "8"
                },
                {
                    "text": "?Aperŋø ni bëëdï kaamar dhaanhø mo wïïe ocuŋŋö en? ?Na aperŋø ni bëëdï kaamar oteen leny mo ba løny ki man kunynye en? 'Ba ŋäcwa, ni ï na Wuuö Jwøk, ï poot ena yïthakicwa, ni wa cwøla ri nyeŋŋï; kär wa weyï.",
                    "ID": "9"
                },
                {
                    "text": "'Ba mana løk Wuuö Jwøki kiper jøøi ii beeye en, ena köö, ni «Jøøi ii, ge mëër ka wïïrö køør juu møøk, ni dëëtge kärge mänö ki wääth køørge. Kiper manøgønø, ge ba jïëa, a na Wuuö Jwøk, ni ennø, bääyö marge bëëdö ni ŋääa, ni jääla geni kiper raay moge.»",
                    "ID": "10"
                },
                {
                    "text": "Ni kö Wuuö Jwøki jïra, ni «Kär niï lämö kiper jööt dëël mar jøøi ii.",
                    "ID": "11"
                },
                {
                    "text": "Këël ge doo wödö ki cam, oduuc kwac marge ba daa wïnynyö, ni këël ge doo cïpö ko olämme mo wø waaŋ bäre, ki muuce mo beel, ge ba daa jïëö; 'ba beeye ki man dïïra wïthge ri leny, ki käc, ki täwe mo leth.»",
                    "ID": "12"
                },
                {
                    "text": "'Ba aløøa ni kööa, ni «Wui, Kwäärö Wuuö Jwøk, neenï, nyïïkuk Jwøk moge wø köö jïge ni ïïna köö, ni ‹Bäŋ leny ki käc mo pïï dëëtu, 'ba u mooa mooø ki bëët-mëër ma adïëri kany.› »",
                    "ID": "13"
                },
                {
                    "text": "Ni kö Wuuö Jwøki jïra, ni «Nyïïkuk Jwøk moøgø, luup mo wø køpge ki nyeŋŋa, køpge ka wïthge, ni beege luup tööt. Geni, ge ba jääŋŋa aani, ni ge ba köömma aani, naa kär cäänö ki geni. 'Ba ge køpa luup tööt ki køør lääk moge, ki luup adïëda mo bäŋ gïn kønyge, ki cwøk mo käla wïthge keerge.",
                    "ID": "14"
                },
                {
                    "text": "Kiper manøgønø, mana ŋøla, a na Wuuö Jwøk, beeye en: Nyïïkuk Jwøk moøgø ni wø køp luup ki wïthge yøø ki nyeŋŋa, këël na bëëde ni ge ba jääŋŋa aani, ni ge köö, ni ‹Leny ki käc ba doo pïï yi ŋöömmi en,› nyïïkuk Jwøk moøgø wïthge dïdö ri leny ki käc.",
                    "ID": "15"
                },
                {
                    "text": "Ni ö jø wø køpge luup jïge ni thøwge ri leny ki käc, ni leeŋ dëëtge wøk dï uutjïëthe mo Jerucalem, ni beege geni ki dëëtge, ki määrge, ki wäätge, ki nyïïge bëët, ni bäŋe ŋat mo koony geni, naa dwøga raay moge wïthge.",
                    "ID": "16"
                },
                {
                    "text": "«'Ba ï na Jeremaya en, caan pänh cwïny marï jïge, ni kööï, «ni ‹Beerra man lwör pï nyeŋŋa piny ki wärre ki cääŋŋe, ni ba cöök, kiper jø powa na caal nyakøø mo dëër dïcwøø poot kuue ajïtö ki ŋwellø mo leth, kaamar dhaanhø mo opwödö døc.",
                    "ID": "17"
                },
                {
                    "text": "Ni kany wø cøøa yie jaak töök paac, a joota jiy mo onääö ri leny! Ni kany wø cøøa pääny, a joota jiy mo onäk käci! Ni ö nyïïkuk Jwøki ki dïlämme ni bëëtge ni ge wïïrö kwör mo kucge.› »",
                    "ID": "18"
                },
                {
                    "text": "?Wui Wuuö Jwøk, aŋø, jø Juuda akwierï møn na bäre bäre?  ?Aŋø, ïïna put männö ki pääny marge ma Dhayan møn? ?Aperŋø ni caannï waani en, ni tïme ni ba løny ki man døø bëëtö marwa kare en? Waana bëëdö ni wa koora bëëtmëër, 'ba bäŋ gïn mo beer mo oöö; ni koorwa døøn paac kare, 'ba ennø, atïmö ni nuta lwär keere.",
                    "ID": "19"
                },
                {
                    "text": "Wui Wuuö Jwøk, rääö marwa ajïëcwa, këël raay moa tïïc wëëkwa, kiper waana bääyö dëërï, wa bëët.",
                    "ID": "20"
                },
                {
                    "text": "Kär wa jarï, kiper nee nyeŋŋï ba ränynye; kär niï tïïya kar ajiem wälu marï nee jøøŋŋi; 'ba beerra man lääŋŋï luumma tuutï ki waani, ni ba raanynyï gø.",
                    "ID": "21"
                },
                {
                    "text": "?Aŋø, ki røk juu mo oballe jaak mo wïth juurre, dagø dïge mo løny ki man jääŋ køth? ?A løny ki man ö maalli keere ni pädhe ki køth? Wui Wuuö Jwøk, Jwøk marwa, aŋø, paa ï keerï ni wø jääŋ køth? Kiper manøgønø, waani, wa bëëdö ni wa ŋäätha ïïni, kiper beeye ïïni na tïïc japøgø bëët.",
                    "ID": "22"
                }
            ]
        },
        {
            "ID": "OT:JER.15",
            "name": "Jeremaya 15",
            "text": [
                {
                    "title": "Luum Thøø Mana Ŋøl Bäät Jø Juuda ",
                    "text": "'Ba Wuuö Jwøk aköö jïra, a na Jeremaya, ni «Këël Modhe ki Camiel doo cuŋŋö nyïma ni kwaacge aani kiper jøøi ii, cwïnya ba daa løøa baŋge. Riem geni wøk nyïma, nee aacge.",
                    "ID": "1"
                },
                {
                    "text": "'Ba kanyo pëënyge ïïni, ni ‹?Wa ciwa kaa ŋø?› wär caanï jïge ni mana ŋøl Wuuö Jwøki beeye en, ena köö, «ni ‹Jøøa näk marge thøø, othøw; ni jøøa näk marge ŋaal, oŋaal; ni jøøa näk marge käc, onäk käci; ni jøøa näk marge mäk ki tøŋ, omak ki tøŋ.›",
                    "ID": "2"
                },
                {
                    "text": "«Ni mana ŋøla, a na Wuuö Jwøk, beeye naa kännö ki teeŋ gïïpinyi aŋween mo raanynya geni, ni beege opëëlle mo ŋaal ge ki ge, ki guu mo tuuda dëëtge wøk ni cama geni, ki wec maal ki lääc paap mo cam geni ni raanyge geni.",
                    "ID": "3"
                },
                {
                    "text": "Geno tïïa nee tiet mïëri bëët mo bäät piny tïmge ni cwïnyge böö ki gïïo tägi dëëtge, ni beeye kiper gïna raac na tïïc Maneeca wär Edhekaya yi Jerucalem kanya bëëde na nyeny Juuda.",
                    "ID": "4"
                },
                {
                    "text": "«?Wui, u na jø Jerucalem ii, aŋa noo cwïnye pädhi ki gïru? ?Na aŋa noo kïmmi kiperu? ?Na aŋa noo gää baŋu nee jööt dëël maru pëënynye?",
                    "ID": "5"
                },
                {
                    "text": "Uuni, aana weyu, a na Wuuö Jwøk, ni bëëdu nou døøa ŋäthu. Kiper manøgønø, u jääla jäälö ni raanynya uuni; aana jøøm ni cwïnya ba wara ki uuni këët.",
                    "ID": "6"
                },
                {
                    "text": "Uuni, u kwøra kwørø kaamar lethø, ni cööra u wøk ki dhøk kiiri; thøø okäla bäätu, ni raanynya uuni, u na jiya; kiper cwïnynyu käru løø ki jöör bëëtö maru na raac.",
                    "ID": "7"
                },
                {
                    "text": "Määr thuunhnhi otïïa ni thööth ni kaala nyeŋ akwöny deŋ näpa døøŋŋø; aani, a känna bäät mëëk wøpe ki jiy mo raanynya geni ki dhöör dïcäŋ. Ki nyi kany mo thiinh, kïmmö ki lwär okäla bäätge.",
                    "ID": "8"
                },
                {
                    "text": "Dhaaŋŋa näk onyöötö ki wääte abïriiø odwat ki dööŋ can,  ni tïme ni jwïëy mare teek; ni bëët cäŋŋi no opädhö ki baŋe kanyo poode na dïcäŋ. eno bëëdö ni wïïe laay ni bëët waŋe ni law. 'Ba aani, jiy mo obøth ki thøø cïba ceŋ nyïïmän moge nee 'näk.» Luummögø caana Wuuö Jwøki. ",
                    "ID": "9"
                },
                {
                    "title": "Luup Cwat Ec Moa Car Jeremaya",
                    "text": "?Wui, aŋø ni ö mera ni nywøl aani yi pinyi en, ni tïma ni aana ŋat pïëm yi paani bäre en? Bäŋ ŋat mo omäyö baŋa ki jammi maa pïïdö ki gø, ni bäŋ ŋat mo aano mäyö baŋe ki jammi mo pïïdö ki aani, 'ba jiy bëët, ge bëëdö ni ceenna aani.",
                    "ID": "10"
                },
                {
                    "text": "'Ba aløk Wuuö Jwøki jïra, ni «Ka adïëri møn, ïïni, ï mooa mooø ki teek kiper tïïe mo perge leth; ka adïëri møn, aani, nyïïmän moï otïïa ni kwaacge ïïni kanyo täk gïï mo lethi dëëtge.",
                    "ID": "11"
                },
                {
                    "text": "«?Aŋø, da ŋat mo løny jïre ki man toor nywïënyö mo teek mo käli ki jï løø wï-piny? ",
                    "ID": "12",
                    "comment":"Nywïënyö mo teek cäänö kiper jø leny mo öö ki jï løø wï-piny."
                },
                {
                    "text": "U na jiya, jap kwärö mou ki jammi moa perge leth ocïba jï nyïïmän nee twier kaamar jammi mo bäŋ gätge, ni beeye kiper raay mou na thööth na tïïyu yi paani en bäre.",
                    "ID": "13"
                },
                {
                    "text": "Aani, u cïba ceŋ nyïïmän mou, ni tïnynyu geni paac mo kuyu, kiper wëër mara na liel na wääŋö kaamar maac käla bäätu.»",
                    "ID": "14"
                },
                {
                    "text": "Wui Wuuö Jwøk, ï ni wø ŋäc jammi bëët, lääŋ aani ni luuï wïïï baŋa; cool kwöra dëët jø wø caan aani. Ki køør cïp cwïny marï piny, kär a weyï naa käl; beerra man ŋäyï gø na ajaany wø jwøra jwørø ki køørï.",
                    "ID": "15"
                },
                {
                    "text": "Kanya ö luupï baŋa, amwønya yia, ni cïpge ki met cwïny jïra, ni mïn yia, kiper a wø cwøla ri nyeŋŋï, ï na Wuuö Jwøk, Jwø wïth jammi bëët.",
                    "ID": "16"
                },
                {
                    "text": "Aani, a kär dwätö ki jø wø bëën kwääk jaak, naa kär bëëdö ni yia met kaawat marge; 'ba kiper cerï ena bääta, aani, aana bëëdö a keera, kiper aana tïïyï nee cwïnya ränynye kiper gïïa tïïcge.",
                    "ID": "17"
                },
                {
                    "text": "?Aŋø ni ba cuŋ pänh cwïnynyi mara en? ?Na aŋø ni bëët pänh cwïnynyi mara ni ba døø piny ni bëëdö kaamar atwøda mo ba caŋŋi en? ?Aŋø, ïïna tïmö kaamar waŋ naam mo nëëni kee yie da pïï, mo noo cøø, bäŋ pïï yie?",
                    "ID": "18"
                },
                {
                    "text": "'Ba mana løk Wuuö Jwøki jïra beeye en, ena köö, «Ni näk ma acaara manøgø wiilï wiilø, aani, ï dwøga bäät tïïc marï, ni tïnynyï aani. Ni näk miï jiera moa perge leth ni weyï moa no oballe, ïïni, ï bëëdö na kar dhøk mara. Ni ö jiyi ni luuge rege baŋï, 'ba ï ba doo luga baŋge.",
                    "ID": "19"
                },
                {
                    "text": "'Ba aani, ï tïïa tïïö kaamar kiir mo teek mo tïïc ka nywïënyö ma jwïël ki jï jøøgø.  Ni këël ge doo këëdö ki ïïni, ï ba böötge, kiper a ena buutï naa peemma ïïni, ni käla ï wøk ceŋge.",
                    "ID": "20"
                },
                {
                    "text": "Aani, ï käla wøk ceŋ jøøa reyø møn, naa piema ïïni ceŋge, ge ni wø tïïö ki gïï mo reyø dëët jiy.» Luummögø caana Wuuö Jwøki.",
                    "ID": "21"
                }
            ]
        },
        {
            "ID": "OT:JER.16",
            "name": "Jeremaya 16",
            "text": [
                {
                    "title": "Luum Gïï Mo Leth Moo Tägi Dëët Jø Icriel Kiper Raay Moge ",
                    "text": "Man beeye dwør Wuuö Jwøk mana caane jïra, a na Jeremaya, ena köö,",
                    "ID": "1"
                },
                {
                    "text": "ni «Kärï nyöömmö ki dhaagø na bäre bäre, ni ba nyöötï ko obwöre ma cwøw ki mään paani en.",
                    "ID": "2"
                },
                {
                    "text": "Kiper mana ŋøla, a na Wuuö Jwøk, kiper obwöc cwøw ko obwöc mään mo wø nyøølli yi ŋöömmi en, ki mëëkge ki wëëkge ni wø nywøl geni, beeye en:",
                    "ID": "3"
                },
                {
                    "text": "Geni, ge thøw ki täwe mo leth døc, ni bäŋe jiy mo jwøk geni këël mo koony geni. Dëëtge tïmö kaamar wär mo oker piny. Geno 'näk käci, ni 'näk geni ri leny, ni tïm dëëtge na cam jï wec maal ki lääc paap.",
                    "ID": "4"
                },
                {
                    "text": "«Kiper luumma caan Wuuö Jwøki beeye en: Kärï døny yi øtø mo yie da jwøk thøø; kärï ci kuna kïmmi ki geni, ni ba ciï kuna cømï cwïnyge, kiper a na Wuuö Jwøk, mëër mara ni wø ba jøøl, ki met ec mara, ki bëët-mëër yaa paanyø bäätge.",
                    "ID": "5"
                },
                {
                    "text": "Jiy moa kwörge døøŋŋø ki moa kwörge bäŋgø ge thøøa yi ŋöömmi en, ni ge ba koony, ni bäŋ jiy mo jwøk geni, ni bäŋ ŋat mo tïïc dëëre ki gïn mo leth kiperge, ni bäŋ ŋat mo gwäära wïïe wøk.",
                    "ID": "6"
                },
                {
                    "text": "Ni bäŋ ŋat mo cïpi ki cam jï jø wø kïmmi ni cøma cwïnyge kiper thøø, ni bäŋ gïn mo di maadhø mo cïbe cïbö jïge ni cøma cwïnyge, ge na wëëkge ki mëëkge thøw.",
                    "ID": "7"
                },
                {
                    "text": "«Ïïni thuwø, kärï døny yi øtø mo yie da ajwöma ki man pïï piny ki geni, niï cämï ni mädhï ki geni na aciel.",
                    "ID": "8"
                },
                {
                    "text": "Kiper mana ŋøl Wuuö Jwøki, Jwø Icriel, eni na wïth jammi bëët, beeye en: Dïlweel mar met ec, ki dwør met ec, ki kanynyø mar nywöm, oraanynya ni nëënö jïïu yïth nïne moo beetu.",
                    "ID": "9"
                },
                {
                    "text": "«'Ba kanyo caanï luupi ii jï jøøi, noo pëënyge ïïni, na ‹?Aŋø, aperŋø na ö Wuuö Jwøki na caan gïïögø ni døøŋŋø ni leth yøø ni tägö dëëtwa en? ?Agïnaŋø na baacwa, na agïnaŋø na raac na tïïcwa dëër Wuuö Jwøk, Jwøk marø?›",
                    "ID": "10"
                },
                {
                    "text": "køøre oløgï jïge ni Wuuö Jwøk aköö, ni ‹Beeye kiper mana ö kwäyu na wecge aani, ni caathge køør juu møøk, ni tïnyge geni ni wøørge geni; ni wecge aani møn, ni kärge ciik 'moa gwøø.",
                    "ID": "11"
                },
                {
                    "text": "'Ba uuni thuwø, uuna tïïö ki gïï mo reyø døc mo kaala moa tïïc kwäyu, kiper ŋati man nø dïïu bëëdö ni caatha køør teek wïc mare na öö ki køør rääö mana en cwïnye, ni mara ba wïnynyu.",
                    "ID": "12"
                },
                {
                    "text": "'Ba ennø, u riema wøk yi ŋöömö man, ni cou yi ŋöömö mør mo kuyu, mo kuc kwäyu thuwø, ni tïmu nou tïnynya juu møøk ki cääŋŋe ki wärre kaace; kiper bäŋ met ec mo nyoodha jïïu.›",
                    "ID": "13"
                },
                {
                    "text": "«Kiper manøgønø, luumma caan Wuuö Jwøki beeye en: Da nïne mo öö, mo jøw ba kööŋ këët, ni ‹Ŋëët Wuuö Jwøk, Jwøa kwøw, na käl jø Icriel wøk ki Ijep.›",
                    "ID": "14"
                },
                {
                    "text": "'Ba geno kööŋ, ni ‹Ŋëët Wuuö Jwøk, Jwøa kwøw, na käl jø Icriel wøk ki paana en jï løø wï-piny, ki yïth mïëri bëët moa riem geni yïthge,› kiper ge duua yi ŋöömö marge na cïba jï kwäcge.",
                    "ID": "15"
                },
                {
                    "text": "«Ennø, a na Wuuö Jwøk, a jääga baŋ jø maay mo thööth, ni maacge jiya kaawat man wø maac rec. Køøre a jääga baŋ jø dwaar mo thööth, ni dwarge jiya bäät kïte ki bäät thuuri ki kwöra näk gøøde yïth kïte.",
                    "ID": "16"
                },
                {
                    "text": "Kiper aani, waŋa bëëdö ni neeta uutjïëth bëëtö moge bëët, ni patha okanø ki jïra, ni raay moge kär rwäänyö jïra.",
                    "ID": "17"
                },
                {
                    "text": "Aani, pïïn raay moa tïïcge ki gïïa bacge coola coolø dëëtge na kwöre ariiø, kiper ŋöömma araanyge, ni pääŋge gø  ki juu moge na reyø døc na näk dëëtge bäŋ jwïëy, gïïa näk yia raac ki ge døc.»",
                    "ID": "18"
                },
                {
                    "text": "Wui Wuuö Jwøk, ï na teek mara, ï na kar gwøk røk jïra, na kar kan røk kany wø pïïc gïï mo lethi bääta, wïth juurre ööa baŋï ki kwör mo bäyö, ni köge, ni «Kwäcwa bäŋ Jwøk jïge, 'ba beege juu mo oballe jaak mo bäŋ gïn duuge.»",
                    "ID": "19"
                },
                {
                    "text": "?Aŋø, løny jï dhaanhø ki man tïny dëëre ki juu? 'Ba këël dee tïïö, ge patha juu ma adïëri.",
                    "ID": "20"
                },
                {
                    "text": "Ni kö Wuuö Jwøki, ni «Kiper manøgønø, yie man teek mara otïïa nee ŋäcge, ni nyoodha teek bada jïge nee ŋäcge. Køøre nø, nyeŋŋa putge ka ŋäc ni beeye aani na Wuuö Jwøk.»",
                    "ID": "21"
                }
            ]
        },
        {
            "ID": "OT:JER.17",
            "name": "Jeremaya 17",
            "text": [
                {
                    "title": "Luum Ajäla Mano Tägi Dëët Jø Juuda Kiper Raay Moge ",
                    "text": "Wuuö Jwøk aköö, ni «Raay mo jø Juuda onieŋ cwïnyge kaamar gööre mo ogöör bäät kïdi mo göör ka peen nywïënyö mo dhee beth, ni raacge onieŋ bäät tuk gïï wø cïpge olämme moge bäätge.",
                    "ID": "1"
                },
                {
                    "text": "Geni, gïï wø cïpge olämme moge bäätge, ka arïëki moge mo wø cwøl na Acara, na en tiet jenni moa näk onigïït piny bäät thuuri, wø lääŋge lääŋŋö, ni caala man wø lääŋge obwöre moge.",
                    "ID": "2"
                },
                {
                    "text": "Wui, u na jø Juuda, aani, kïnna na en dï pwöla, ki jap kwärö mou, ki jammi mou bëët moa perge leth, ki kwör lam mou moa en bäät thuuri otïïa nee twier kiper raay moa tïïyu dï paac bäre.",
                    "ID": "3",
                    "comment":"Kïnna en dï pwöla beeye Kïn Dhayan na näk Øt Jwøk Mana Dwøŋ na en Jerucalem ogeer bääte."
                },
                {
                    "text": "Ki køør raay moa tïïyu, ŋöömö mana näk thööŋŋu na cïba jïïu, uuno käl wøk yie, ni tïïa uuni nee nyïïmän mou tïnynyu yi ŋöömö mo kuyu, kiper wëër mara na näk wääŋö kaamar maac atugu, nee bëëde ni liel na bäre bäre.»",
                    "ID": "4"
                },
                {
                    "text": "Man beeye luumma caan Wuuö Jwøki, ena köö, na «Acïëni ena bäät ŋat wø ŋääth dhaanhø, ni tïïc dhaanhø na teek mare, ni cwïnye ogaa wøk køør Wuuö Jwøk.",
                    "ID": "5"
                },
                {
                    "text": "Kiper eni tïmö ni caala abuŋŋö mo ena dïtëën, ni kanyo ö gïna beerri, ba joode. 'Ba eno bëëdö dïtëën kany ma cäŋ keere, yi ŋöömö mo yie da acäbö mo ba løny ki beet.",
                    "ID": "6"
                },
                {
                    "text": "«'Ba gwïëth ena bäät ŋat wø ŋääth Wuuö Jwøk, ni ŋäädhe mare ena dëër Wuuö Jwøk.",
                    "ID": "7"
                },
                {
                    "text": "Kiper eni tïmö ni caala jaath mo opiith lak naam, ni wø lweete këët piny, ni bäŋ gïn mo lwääre kany wø lëënh pinynyi; 'ba bøøge moe bëëdö ni marr jaak, ni bäŋ gïn lääŋŋe kiper yïth cwiiri mo meel, ni eni ba kääŋi ki man nyööte ki nyïëdi.» ",
                    "ID": "8"
                },
                {
                    "text": "Cwïny dhaanhø yie da cwøk mo kaala jammi bëët, ni rääye okadhø døc; ?Aŋa noo ŋäc acaac gø?",
                    "ID": "9"
                },
                {
                    "text": "«Beeye aani na Wuuö Jwøk ni wø neen cwïny dhaanhø, ni wø raŋ acaac dhaanhø thuwø, ni ŋati man nø cunna cunnö ki køør uutjïëth bëëtö moe, ki køør tïïe moe ni wø tïïe.»",
                    "ID": "10"
                },
                {
                    "text": "Ŋat wø jïti ki jap kwärö ki øtjöö mo patha kare, eni caala ajwiero mo buta bäät tøŋ møøk mo patha moe na leeŋ piny. 'Ba kanyo tïme na thäk nïr cwiiri moe, kwärö manøgø aay cere; 'ba noo tïme na aŋuudi, put ka ŋäc ni tïïc mana tïïe beeye tïï bøøl jaak.",
                    "ID": "11"
                },
                {
                    "text": "Kar wäl ajiem na kare dwøŋ cøøn wïlöölö, beeye kar lam marø na en kur keere.",
                    "ID": "12"
                },
                {
                    "text": "Wui Wuuö Jwøk, ï ni wø ŋääth jø Icrielli, jiy bëët mo wø wec ïïni wïthge olääy. Ni jiy mo wø gaa wøk ki øtjöörï nyeŋge ogöör piny yi tør, kiper na wecge ï na Wuuö Jwøk, ï na näk jøøro mar pï kwøw.",
                    "ID": "13"
                },
                {
                    "text": "Wui Wuuö Jwøk, dwøk dëëra kare, nee dëëra jöönne; ni piemï aani, naa jïta ki køny; kiper bee ï ni wø pøøya.",
                    "ID": "14"
                },
                {
                    "text": "Neenï, ge wø köö ki aani, ni «?Luumma caan Wuuö Jwøki otäge wäne? Beerra man täge ennø.»",
                    "ID": "15"
                },
                {
                    "text": "'Ba aani, a kär kweer ki man tïïa tïï dïkwääc jiy mana cïpï jïra, naa kär bëëdö ni ge yaa päc gïï mo leth cäŋ gïïo leth; kiper ï ki dëërï, luup moa ö wøk ki dhaa nyïmï ŋäyï.",
                    "ID": "16"
                },
                {
                    "text": "Kär dëëra wëëk kwanynyi nyïmï, kiper beeye ïïni na kar kan røk jïra kany wø pïïc gïï mo lethi bääta.",
                    "ID": "17"
                },
                {
                    "text": "Beerra man lää wïth jø wø 'caan aani, 'ba beerra man ba lää wïïa; beerra man tïm dëëtge ni kwanynyi ki lwär, 'ba beerra man ba tïm dëëra ni kwanynyi. Beerra man kälï cäŋ gïï mo leth bäätge, ni raanynyï geni ka aranya mo raac døc. ",
                    "ID": "18"
                },
                {
                    "title": "Luum Gwøk Cäŋ Jwömö",
                    "text": "Luumma caan Wuuö Jwøki jïra beeye en, ena köö, ni «Ciï ni cuŋŋï dhi kiir mana näk mar jøw bëët, man wø cääth nyeye mo Juuda ki yie; ni cuŋŋï thuwø dhøgi bëët mo kiir mar Jerucalem.",
                    "ID": "19"
                },
                {
                    "text": "Ni kööï jïge, ni ‹Wïnynyu luum Wuuö Jwøk, u na nyeye mo Juuda ki jø Juuda bëët, ki jiy mo wø bëëdö Jerucalem bëët, mo wø cäädhi ki dhøgi mo kiir man.",
                    "ID": "20"
                },
                {
                    "text": "Luumma caan Wuuö Jwøki beeye en: Gwøgu dëëtu, ni ba käädu ki tëër ki cäŋ jwömö; ni ba kännu ki tëër nou cura dhøk kiir mar Jerucalem.",
                    "ID": "21"
                },
                {
                    "text": "Ni ba kïthu wøk ki tëër ki yïth uudi mou cäŋ jwömö, ni bäŋe tïïc mo tïïyu; 'ba gwøgu cäŋ jwömö nee bëëde ni ena kur keere, kaawat mana köömma kwäyu.",
                    "ID": "22"
                },
                {
                    "text": "'Ba kwäyu, mara kärge wïnynyö, ni kärge ïthge ciiø ki dwøra. 'Ba wïthge adøøcge mo teek, ni kärge pwöc mara wïnynyö ni kärge gø jïëö.",
                    "ID": "23"
                },
                {
                    "text": "'Ba uuni, ni näk mo mara wïnynyu wïnynyö na kare, ni ba käädu ki tëër nou cura dhøk kiir man ki cäŋ jwömö, 'ba u gwøga cäŋ jwömö nee bëëde ni ena kur keere na mar Jwøk,  ni bäŋe tïïc mo tïïyu dïcäŋögø,",
                    "ID": "24"
                },
                {
                    "text": "nyeye mo opï piny bäät wäl Deebit dunynyö ki dhøk kiir mar pääny man, geni ki jø kööre moge, ni ge cäädhi ka bäät okwëënyi, ni møøk cäädhi ka jïëthe mo wø tut okwëënyi, ni ge cäädhi ki jø wø bëëdö Jerucalem ki dï Juuda bäre. Ni ö päänynyi man ni tïme na kar bëëtö na bäre bäre.",
                    "ID": "25"
                },
                {
                    "text": "Ni ö jiyi ki yïth päänye mo Juuda, ki yïth mïëri moa en deŋ Jerucalem, ki yi ŋööm Benjamen, ni ge ööi ka yi ŋöömma näk ree ee päärö, ki yïth mïëri moa en bäät kïte, ki kanya cwøl ni Nëgëp, ni ge käädö ko olämme mo wø waaŋ bäre, ki teeŋ olämme møga, ki muuce mo beel, ki gïn wø jïye ŋwääi ni met, ni känge thuwø ko olämme mo dwøk met ec yi øt Wuuö Jwøk.",
                    "ID": "26"
                },
                {
                    "text": "'Ba ni näk mara ba wïnynyu ki man gwøgu cäŋ jwömö nee bëëde ni ena kur keere na mar Jwøk, ni curu dhøk kiir mar Jerucalem nou käädö ki tëër ki cäŋ jwömö, aani dhøk kiir mar Jerucalem nyeba nyebø ki maac mo ba løny ki bïp, ni put kwöra no ogeerø ni teek bëët dï Jerucalem waaŋ.› »",
                    "ID": "27"
                }
            ]
        },
        {
            "ID": "OT:JER.18",
            "name": "Jeremaya 18",
            "text": [
                {
                    "title": "Pwöc Mana Caan Wuuö Jwøki Ni Päära Tïïc Mare Ki Tïï Dïcwäc Dääe ",
                    "text": "Man beeye dwør Wuuö Jwøk mana caane jïra, a na Jeremaya, ena köö,",
                    "ID": "1"
                },
                {
                    "text": "ni «Ö maal ni ciï po ŋat wø cwääö ki dääe; køøre dwøra ocaana jïrï kaace.»",
                    "ID": "2"
                },
                {
                    "text": "Køøre aana ci po ŋat wø cwääö ki dääe, ni jooda gø ni cwääö ki dak ni ee cïp bäät thaac.",
                    "ID": "3"
                },
                {
                    "text": "'Ba dak mana cwääe ko odhöönh aränynyö cere; ni cäŋ gø cwääyö na dak mør mana met yie ki gø.",
                    "ID": "4"
                },
                {
                    "text": "Køøre dwør Wuuö Jwøk aö bääta, ni kööe,",
                    "ID": "5"
                },
                {
                    "text": "na «?Aŋø, u na jø Icriel, ba løny jïra ki man tïïa uuni kaa teeŋ gïna tïïc dïcwäc dääe manøgø? Ka adïëri møn, u na jø Icriel, u ena cera ni caala manø ni bëët odhöönhnhi cer dïcwäc dääe enø.",
                    "ID": "6"
                },
                {
                    "text": "Ki nyi kany mo thiinh løny jïra ki man cääna kiper wï jur ka akwöm nyeya ki man cööda geni wøk ni nyaa geni piny ni raanynya geni.",
                    "ID": "7"
                },
                {
                    "text": "'Ba ni näk mo jøøa cääna dëëtge ki luubö, cwïnyge løkge løø ni wecge gïïa reyø, aani, cwïnya dwøga piny ki gïna leth na caara ni daa tïïö dëëtge.",
                    "ID": "8"
                },
                {
                    "text": "Ni aani, ki nyi kany mo thiinh thuwø, løny jïra ki man cääna kiper wï jur ka akwöm nyeya ki man tïïa geni ni teek ni këëlla tietge piny.",
                    "ID": "9"
                },
                {
                    "text": "'Ba ni näk mo ge tïïö ki gïï mo nëëni ni reyø ki jïra, ni dwøra ba wïnyge, aani, gïna beer na caana ni daa tïïö jïge ba tïïa këët.",
                    "ID": "10"
                },
                {
                    "text": "«'Ba ennø, ï na Jeremaya en, caan gïn jï jø wø bëëdö Jerucalem, ki jï jø wø bëëdö dï Juuda bäre, ni kööï, ni ‹Mana caan Wuuö Jwøki beeye en: Ka adïëri møn, aani, a kännö bäätu ki gïn mo leth døc, ni beeye acaay ajäla mo teek døc kiperu. 'Ba ennø, ŋati man nø dïïu luu ree ni wec jöör bëëtö mare na raac, ni tïïyu uutjïëth bëëtö mou ki tïïe mou ni beyø.›",
                    "ID": "11"
                },
                {
                    "text": "'Ba geno köö, ni ‹Bäŋ gïn løny jïwa këët na bäre bäre; waani, wa poot cäädhö køør acaare mowa, ni ö ŋati man nø dïwa ni tïïe ki køør teek wïc mare na öö ki køør rääö mana en cwïnye.› »",
                    "ID": "12"
                },
                {
                    "text": "Kiper manøgønø, luumma caan Wuuö Jwøki beeye en, ena köö, ni «Pëënynyu wïth juurre, man näk da ŋat mo teeŋ gïn ee wïnynyö. Jø Icriel na caal nyakøø mo dëër dïcwøø poot kuue atïïö ki gïn mo raac døc mo ec thäŋŋö ki gø.",
                    "ID": "13"
                },
                {
                    "text": "?Aŋø, pey wø aay dëët kïte moa en wï Kïn Libaanø? ?A pïï moa ŋec mo wø löönynyi ki bäät kïdi manøgø wø tal?",
                    "ID": "14"
                },
                {
                    "text": "'Ba jiya aana wecge, ni tïmge ni ge wääŋö ki gïn wø jïye ŋwääi ni met jï juu mo oballe; ni ö juugögø ni wëëk tietge cwanynyø  yïth uutjïëtha cääŋŋe na cørge yïthge, ni wëëkge ge wääth yïth uutjïëthe moa näk kär ŋeth.",
                    "ID": "15"
                },
                {
                    "text": "'Ba ŋöömö marge oränynyi, ni tïme na gïr abuua na bäre bäre. Ni ö jiyi bëët mo opöödhi ki buute ni thäŋ yïthge, ni putge wïthge keny.",
                    "ID": "16"
                },
                {
                    "text": "Geni, ge keetha keethø nyïm nyïïmänge kaawat man wø tïïc jam wø kwönni ki jï løø kur tuul-cäŋ. Aani, ŋääa løøa baŋge, ni mäna täärnyïma ki geni, kanyo tïme na cäŋ gïna leth na wäŋŋi kiperge.» ",
                    "ID": "17"
                },
                {
                    "title": "Luum Lam Mar Jeremaya Kiper Nee Nyïïmän Moe Jääl",
                    "text": "'Ba jø møøk aköö, ni «Ööu, nøø määnyö ki jöö man raanynyø Jeremaya ki gø. Kiper dïlämme mo wø caan ciik kee nut cøøn, ki jøøa wïthge leer ni wø cïpi ki pwöc, ki nyïïkuk Jwøk mo wø køp luum Jwøk. Ööu nø, nee eni raanynyø ki lëëpø, ni ba ciiø ïthø ki gïn wø caane.»",
                    "ID": "18"
                },
                {
                    "text": "Wui Wuuö Jwøk, cek ïthï ki mara; wïny gïn wø caan jøøa män ki aani.",
                    "ID": "19"
                },
                {
                    "text": "?Aŋø, gïn mo beer doo coolø ki gïn mo raac? Par wïïï ki mana cuŋŋa nyïmï kiperge, na cääna ki gïn mo beer na kar dhøkge, kiper nee wëër marï paanyï bäätge. 'Ba ennø, gena kunyö ki buur kipera.",
                    "ID": "20"
                },
                {
                    "text": "Kiper manøgønø, cïp geni dho opëëllö, ni wëëgï obwöre moge thøø ki käc. Beerra man tïm määrge na määr thuunhnhi, ni bëëtge ni bäŋ obwöre jïge. Beerra man 'näk cwøwge ni thøwge, ni ö wøpe moge moa teek ni 'näk geni ko opëëllö ri leny.",
                    "ID": "21"
                },
                {
                    "text": "Kanyo jääŋŋï jøw oraany paac baŋge ki nyi kany mo thiinh, beerra man put tïmö ni da oduuru mo wïnyö mïëcge, kiper gena kunyö ki buur naa makge, ni cekge abïëp kipera.",
                    "ID": "22"
                },
                {
                    "text": "'Ba ï na Wuuö Jwøk, gïï mo pïï ri thøø na tut jøøgø kipera bëët ŋäyï. Kär bääyö marge uumï, ni ba gööbï raay moge wøk nyïmï. 'Ba beerra man ränyge nyïmï, ni kanyo kööï niï wëër yie, wärï tïïï ki gïn mo leth dëëtge!",
                    "ID": "23"
                }
            ]
        },
        {
            "ID": "OT:JER.19",
            "name": "Jeremaya 19",
            "text": [
                {
                    "title": "Luum Ajäla Mana Pääri Ki Dak Mana Gøø Piny ",
                    "text": "Man beeye luumma caan Wuuö Jwøki jïra, a na Jeremaya, ni «Ciï ni ŋëëï ki dak baŋ ŋat wø cwääö ki dääe. Ni kädï ki jiy røk jø døøŋŋø ki røk dïlämme moa kwörge døøŋŋø.",
                    "ID": "1"
                },
                {
                    "text": "Ni ciï ya agäm-kïdi mana cwøl ni Ben Inöm, na en buut dhi kiir man wø leeŋ abänni yie, ni caanï luummi ni caana jïrï en kaace,",
                    "ID": "2"
                },
                {
                    "text": "ni caanï gø nee wïny nyec Juuda, ki jø wø bëëdö Jerucalem, ni kööï, ni ‹Wïnynyu luum Wuuö Jwøk. Mana caan Wuuö Jwøki, Jwø Icriel, eni na wïth jammi bëët, beeye en: Ka adïëri møn, aani, a känna bäät paani ki gïn mo leth, ni ŋat wø wïny gø, cwïnye puta bwøk.",
                    "ID": "3"
                },
                {
                    "text": "Kiper jiy 'moa aana wecge, ni tïïcge kany na kany wø lamge juu mo wïth juurre yie, ni waaŋge gïn wø jïye ŋwääi ni met jï juu moøgø mo kucge, mo kuc kwäcge, këël nyeye mo Juuda; ni pääŋge kany ki rem jiy mo bäŋ gïn  mo ege baaø.",
                    "ID": "4"
                },
                {
                    "text": "Ni tïïge ki kwör lam jï jwøa cwøl ni Baal, kiper nee wäätge waaŋge no olämme jï Baal, ni beeye gïn mo ge kära köömmö ki man tïïcge gø, na gïn mo kära caanø, na acaac gïnögø bäŋgø mo ö wïïa thuwø.",
                    "ID": "5"
                },
                {
                    "text": "Kiper manøgønø, da cääŋŋe mo öö, mo kany ba cwøl këët ni Töpeth wala Agäm Kïn Ben Inöm, 'ba ocwøl na Agäm Kïn Kar Ŋaal Jiy.",
                    "ID": "6"
                },
                {
                    "text": "« ‹Aani, acaare mo jø wø bëëdö Jerucalem ki dï Juuda bäre raanynya raanynyø yi paani, ni cïba geni dho opëëllö nyïm nyïïmän moge, jø wø many jwïëcge. Ni cïba rïŋ dëëtge na cam jï wec maal ki jï lääc paap.",
                    "ID": "7"
                },
                {
                    "text": "Aani thuwø, pääny man tïïa tïïö nee ränynye, ni tïme na gïr abuua. Ni ö jiy bëët mo wø pöödhi ki buute ni buuge gø ni thäŋ yïthge kiper gïïo leth noo pïï dëër paani.",
                    "ID": "8"
                },
                {
                    "text": "Jiya otïïa nee ge ciel nyïïmänge dïër, ni ö nyïïmänge, ni beege jø wø many jwïëcge, ni tïïcge bëëtö marge ni leth; ni ö jiya ni camge rïk wäätge ki rïk nyïïge, ni ö geni ni døøge dëëtge keerge ni ö ŋati man nø ni cam rïŋ wati.›",
                    "ID": "9"
                },
                {
                    "text": "«Kanyøgønø, dak wär put gøø piny ni nëënö jï jiy moa aay ki ïïni,",
                    "ID": "10"
                },
                {
                    "text": "ni kööï jïge, ni ‹Luumma caan Wuuö Jwøki, eni na wïth jammi bëët, beeye en: Aani, jøøi ii ki pääny man raanynya raanynyø kaamar dak man na gøø piny en ni ba løny ki man dwøgi kare këët. Køøre geno koony Töpeth kany këël kanyo pääŋe ni bäŋ kany kuny yie.",
                    "ID": "11"
                },
                {
                    "text": "Manøgø beeye gïno tïïa dëër paani en ki dëët jiy mo wø bëëdö yie, ni tïïa pääny man na Jerucalem en kaamar Töpeth.",
                    "ID": "12"
                },
                {
                    "text": "Uudi mo Jerucalem, ki mo nyeye mo Juuda, otïmö ni ba waany kaamar Töpeth, ni beege uudi bëët moa näk jiy wääŋö bäätge ki gïn wø jïye ŋwääi ni met ni ge lama cäŋ ki dwääy ki ceer, ni kunyge piny bäätge ki muuy mar køøŋø jï juu møøk.› »",
                    "ID": "13",
                    "comment":"Ba waany. Uudi atïmö ni ba waany kiper mana läm juu møøk yïthge. Kwaan Jeremaya 7:30."
                },
                {
                    "text": "Køøre Jeremaya aduuö ki Töpeth kanya jääŋŋi ya Wuuö Jwøki yie nee luum Jwøk købe, ni cuŋŋe dï kal mar Øt Wuuö Jwøk ni kööe jï jiy bëët,",
                    "ID": "14"
                },
                {
                    "text": "ni «Luumma caan Wuuö Jwøki, Jwø Icriel, eni na wïth jammi bëët, beeye en, ena köö, ni ‹Ka adïëri møn, aani, gïïa leth bëët na nø caana käla bäät pääny man ki bäät mïëri bëët moa en deŋŋe, kiper wïthge adøøcge mo teek ni kweerge ki man cekge ïthge ki luup 'moa.› »",
                    "ID": "15"
                }
            ]
        },
        {
            "ID": "OT:JER.20",
            "name": "Jeremaya 20",
            "text": [
                {
                    "title": "Luubö Mana Tägö Yïthakic Jeremaya Ki Pacuur ",
                    "text": "'Ba kanya ö dïlämi ma Pacuur wär Imër, ŋata bëëdö na wïth jø tïïc mo wø tïïö øt Wuuö Jwøk, na wïny Jeremaya ni køpa luum Wuuö Jwøk,",
                    "ID": "1"
                },
                {
                    "text": "eni na Pacuur nyikuŋ Jwøk ma Jeremaya awëëk pöödö, ni wëëk tiet gø kïth yo orøgø na en deŋ dhi kal mar Øt Jwøk mana cwøl ni Benjamen.",
                    "ID": "2"
                },
                {
                    "text": "'Ba kanya tïme na amöölla, kanya ö Pacuurri na käl tiet Jeremaya wøk ki yo orøgø, Jeremaya aköö jïre, ni «Nyeŋŋï mana cïp Wuuö Jwøki jïrï patha Pacuur këët, 'ba beeye Magör-Micabip, na näk tiere beeye ni lwär mo dwøŋ piny opääŋe bäre.",
                    "ID": "3"
                },
                {
                    "text": "Kiper luumma caan Wuuö Jwøki beeye en, ena köö, ni ‹Ka adïëri møn, aani lwär mo dwøŋ jääŋŋa jääŋŋö bäätï ki bäät nyïïawäätï bëët. Geni, geno 'näk nyïïmänni moge ko opëëllö ni nëënö jïrï. Aani, jø Juuda bëët cïba cer nyeny Babiløn, ni ö eni ni 'näk møøk ko opëëllö, ni mak møøk ki tøŋ ni kïth ge Babiløn.",
                    "ID": "4"
                },
                {
                    "text": "Aani thuwø, jap kwärö mo päänyi en bëët cïba ceŋ nyïïmän moge, ni beege jammi moa jootge ki ri tïïc marge, ki jammi moa perge leth, ki jammi bëët moa perge leth mo nyec Juuda; ni ö nyïïmänni ni twierge japøgø, ni lwørge ge, ni kïthge geni Babiløn.",
                    "ID": "5"
                },
                {
                    "text": "'Ba ï na Pacuur en, ïïni ki jø wø bëëdö paarï bëët, u di maa ki  tøŋ ni kïth uuni Babiløn. Køøre ï thøøa kaace, ni koony ï yie, ni beeye ïïni ki nyïïawäätï bëët moa køpï luum tööt jïge ki nyeŋ Wuuö Jwøk.› » ",
                    "ID": "6"
                },
                {
                    "title": "Luup Cwat Ec Moa Car Jeremaya Jï Wuuö Jwøk",
                    "text": "Wui Wuuö Jwøk, aana cøøgï, aana cøøgï møn. Aana magï ki teek, ni böötï aani. 'Ba ennø, aana tïmö ni jøw ŋeethø bääta ki yïth cääŋŋe bëët, ni jiy bëët buua aani.",
                    "ID": "7"
                },
                {
                    "text": "Kiper kany wø cääna, a cäänö ni dwøra ena maal døc naa køpa gïr caannø mar jiy ki ränynyö mano tägi. 'Ba luum Wuuö Jwøk akännö bääta ka ajøøŋ ka abuua ki yïth cääŋŋe bëët.",
                    "ID": "8"
                },
                {
                    "text": "'Ba ni näk maa köö, ni «Nyeŋ Wuuö Jwøk ba mula ki dhaa, ni bäŋ gïn mo caana ki nyeŋŋe këët,» gïno tägi, luumme gwenni cwïnya ni caala maac mo liel, ni aano ööl ki man jwøa gø, ni ba løny jïra ki man kana gø cwïnya.",
                    "ID": "9"
                },
                {
                    "text": "Aani, jiy mo thööth awïnynya ni ge muuŋu ki nyeŋŋa, ni «Kee ena köö, ni ‹Lwär mo dwøŋ, piny opääŋe bäre.› Jäällu eni! Beerra man jäälø eni kiree!» Këël nyïïawääta bëët moa näk yaa ŋäädhö kiree, ge manynya ränynyö mara, ni köge, ni «Kanymør wïïe di maaŋŋø, nee ø jïtö ki jöö man böötø eni ki gø, ni marø cool kwör dëëre.»",
                    "ID": "10"
                },
                {
                    "text": "'Ba Wuuö Jwøk ena buuta kaamar oteen tøŋ. Kiper manøgønø, jø wø 'caan aani a ba böötge; 'ba tietge ocwanyge, ni tïm wïthge ni laay døc kiper no ba thur gïna manyge kare, ni wïc ba wïl ki lään wïc marge na bäre bäre.",
                    "ID": "11"
                },
                {
                    "text": "Wui Wuuö Jwøk, ï na wïth jammi bëët, ï ni wø raŋ jøøa marge beer, ni wø neet cwïny ka acaare, wëëk a neen cool kwör marï mano tïïyï dëëtge, kiper luubö mara yaa cïp cerï.",
                    "ID": "12"
                },
                {
                    "text": "Wärru jï Wuuö Jwøk nou pwøya eni! Kiper jøøa can wø pieme piemø ceŋ jø wø tïïc gïï mo reyø.",
                    "ID": "13"
                },
                {
                    "text": "Wui, acïëni en bäät cäŋa nywøl aani yie! Beerra man ö cäŋögø na ö mera na nywøl aani yie ni ba gwïëdhi!",
                    "ID": "14"
                },
                {
                    "text": "Acïëni en bäät ŋata caan dwøl jï wära, na tïïc yi wära ni met, ni kööe, ni «Ïïna nyöönni ki nyilaal ma dïcwøø.»",
                    "ID": "15"
                },
                {
                    "text": "Beerra man tïm ŋatøgø kaamar päänye moa raany Wuuö Jwøki, na näk cwïnye käre dwøk piny ki gïrge. Beerra man ö ŋatøgø ni täk gïn mo lethi poge, ni wïny oduuru ka amöölla, ni wïny dwør tuuŋ mar leny ki dhöör cäŋ,",
                    "ID": "16"
                },
                {
                    "text": "kiper a käre nääö yi mera; ni kär yi mera tïmö na bwörö mara ni di yi mera bëëdö ni dwøŋ cooth ki aani.",
                    "ID": "17"
                },
                {
                    "text": "?Aperŋø na ööa wøk yi mera,  naa jïta ki gïï mo leth ki kïmmö, ni thum cääŋŋe 'moa bëët ni wïïa laay en?",
                    "ID": "18"
                }
            ]
        },
        {
            "ID": "OT:JER.21",
            "name": "Jeremaya 21",
            "text": [
                {
                    "title": "Luum Ajäla Mana Caan Wuuö Jwøki Kiper Jerucalem Ki Nyeny Juuda ",
                    "text": "'Ba dwør Wuuö Jwøk aö bäät Jeremaya, kanya ö nyeya ma Cëdëkiya na jääŋ Pacuur o Malkiya ki dïlämi ma Jepaniya o Maycëya baŋe. Ni köge jïre,",
                    "ID": "1"
                },
                {
                    "text": "ni «Beerra man pëënynyï Wuuö Jwøk kiperwa, kiper Nabukedenecör nyeny Babiløn amäänynyö baŋwa. Kanymør Wuuö Jwøk ø pieme piemø ki køør tïïe moe na näk rëëma ec, kiper nee nyïïmän døøge ŋäthge.»",
                    "ID": "2"
                },
                {
                    "text": "Køøre dwør Wuuö Jwøk mana ö bäät Jeremaya acaane jïge, ni kööe, ni «Caannu jï Cëdëkiya, ni kööu,",
                    "ID": "3"
                },
                {
                    "text": "ni ‹Luumma caan Wuuö Jwøki, Jwø Icriel, beeye en: Ennø, aani, tøøŋi moø ni en ceŋŋu yøø 'dwøga dëëtu, ni beege tøøŋi moøgø ni këëdu ki nyeny Babiløn ki ge yøø ki jø leny moe, ni bëëdö ni kiir maru ege ciel dïër yøø; aani, ge käla yi pääny man.",
                    "ID": "4"
                },
                {
                    "text": "Ni ööa ki dëëra ni rwiea cera bäätu ki køør teek bada, ni këëda ki uuni ni aano wëër ki wëër mo dwøŋ mo liel kaamar maac.",
                    "ID": "5"
                },
                {
                    "text": "Aani thuwø, jiy ki lääy mo wø bëëdö yi pääny man nääa nääö, ni thøwge ki täw mo leth døc.",
                    "ID": "6"
                },
                {
                    "text": "Køør manøgønø, gïno tïïa, a na Wuuö Jwøk, Cëdëkiya nyeny Juuda, ki jø kööre moe, ki jiy mo odööŋ ni kwøw yi pääny man, no obøth ki täw ki leny ki käc, cïba cer Nabukedenecör nyeny Babiløn, ki ceŋ nyïïmän moge, jø wø many jwïëcge. Ni ö Nabukedenecörri ni 'näk geni ko opëëllö. Eni cwïnye ba dee bäädhö ki geni, ni cwïnye ba doo pädhö ki gïrge, ni yie ba dee warø ki geni.› »",
                    "ID": "7"
                },
                {
                    "text": "Ni ö Wuuö Jwøki ni cäŋ köö jïra, ni «Caanï jï jø päänyi en, ni ‹Luumma caan Wuuö Jwøki beeye en: Ennø, jöör kwøw ki jöör thøø acïba nyïmmu.",
                    "ID": "8"
                },
                {
                    "text": "Ŋato bëëdö yi pääny man thøw ki käc ki täw mo leth, ni nääi ko opëëllö. 'Ba ŋato aa wøk ni cïp cere jï jø Kaldia moø ni u ege ciel dïër yøø, eni kwøw, ni bøth jwïëyi moe.",
                    "ID": "9"
                },
                {
                    "text": "Kiper a na Wuuö Jwøk, wïïa yaa nø këël ri päänyi ki man tïïa ki gïn mo leth dëëre, ni patha gïn mo beer. Päänyi en 'cïba cer nyeny Babiløn, ni ö eni ni waaŋ gø.› 11-12",
                    "ID": "10"
                },
                {
                    "text": "«Ni kööï jï jø dhi øt nyeny Juuda, « ‹Wui, u na jø dhi øt Deebit, wïnynyu luum Wuuö Jwøk. Luumma caan Wuuö Jwøki beeye en: Ŋøllu luup cooth na karge, ni kønynyu jiy mo wø japge møt ceŋ jø wø caan geni. 'Ba ni näk mo ba tïïyu, nou tïïya tïïe mo reyø, wëër mara ni wø liel ni wääŋö kaamar maac mo ba løny ki bïp 'käla bäätu.› »",
                    "ID": "11-12"
                },
                {
                    "text": "Wuuö Jwøk acäänö ki luubö dëët jø Jerucalem, ni kööe, «U ni wø bëëdö kany mo ociel kïdi dïër ya apany thuur, aani, mara caana caanø dëëtu, u ni wø köö, na ‹?Aŋa noo ö baŋwa kany nee këëde ki waani, na aŋa noo duny kar bëëtö marwa?›",
                    "ID": "13"
                },
                {
                    "text": "'Ba a na Wuuö Jwøk, u jääla jäälö ki køør tïïe mou na reyø, ni waaŋa paan dwøŋ maru ki maac ni ö gïïo en lage bëët ni thööri ya maaci.»",
                    "ID": "14"
                }
            ]
        },
        {
            "ID": "OT:JER.22",
            "name": "Jeremaya 22",
            "text": [
                {
                    "title": "Luum Ajäla Mana Caan Wuuö Jwøki Jï Jeremaya Kiper Nyec Juuda ",
                    "text": "Man beeye dwøl mana caan Wuuö Jwøki, ena köö, ni «Ci paan dwøŋ po nyeny Juuda ni caanï luummi en kaace,",
                    "ID": "1"
                },
                {
                    "text": "ni kööï, ‹Wui, ï na  nyeny Juuda, ï na läw bäät wäl Deebit, wïny luum Wuuö Jwøk, ïïni ki jø kööre moï bëët, ki jiy moï mo wø cäädhi ki dhøk kal man.",
                    "ID": "2"
                },
                {
                    "text": "Luumma caan Wuuö Jwøki beeye en: Ŋøllu luup na karge ki jöö ma adïëri, ni kønynyu jiy mo wø japge møt ceŋ jø wø caan geni. Käru bääyö dëër jur mo bëëdö dïïu, ki kïïc, ki cï thøø, ni ba tïïu ki gïï mo reyø dëëtge, ni ba kønynyu rem jiy piny kany, mo bäŋ gïn mo ege baaø.",
                    "ID": "3"
                },
                {
                    "text": "'Ba ni näk mo gïï ii tïïyu tïïö na adïëri, nyeye moo läw bäät wäl Deebit paan dwøŋ kany, ocäädhi ki dhøk kal man, ni ge cäädhi ka jïëthe mo wø tut okwëënyi, ki bäät okwëënyi, ni nyeya man nø cäädhi ka jø kööre moe ki jiy moe.",
                    "ID": "4"
                },
                {
                    "text": "'Ba ni näk mo luumma ba wïnynyu, a na Wuuö Jwøk, a puta kööŋ ŋëëta keera, ki man räny paan dwøŋŋi man na bäre.›",
                    "ID": "5"
                },
                {
                    "text": "«Kiper luumma caan Wuuö Jwøki kiper paan dwøŋ man mar nyeny Juuda beeye en: «Ï na paan dwøŋ en, këël na bëëdï jïra niï beer kaamar ŋööm Gelät, niï mïërö kaamar wï Kïn Libaanø, ka adïëri man, aani, ï tïïa tïïö kaamar paap ma tëën, ni tïïa ïïni kaamar päänye mo ba beet.",
                    "ID": "6"
                },
                {
                    "text": "Aani, jøw oraany ïïni jääŋŋa jääŋŋö baŋï, ni ŋati man nø cere da jap leny moe; ni öörge jer geer moï wøk moa beyø, ni leeŋge geni yi maac.",
                    "ID": "7"
                },
                {
                    "text": "«'Ba wïth juurre mo thööth moo pöödhi ki buut pääny man, ŋati man nø oköö jï wati, na ‹?Aperŋø na ö Wuuö Jwøki na tïïc gïn na leth dëër päänyi ni dwøŋ en?›",
                    "ID": "8"
                },
                {
                    "text": "Køøre oløkge, ni ‹Beeye kiper mana ö jø päänynyi man na wecge luumma tuut Wuuö Jwøki, Jwøk marge, ni wøørge juu møøk ni tïnyge geni.› »",
                    "ID": "9"
                },
                {
                    "text": "Kär nou jwöŋö kiper Jöcaya, nyeya mana thøw, ni ba kïmmu kipere; 'ba jwöŋu ni yïthu you keeyø kiper Jeyöakac, nyeya mana mak ki tøŋ na käl, kiper eni ba duui këët, ni ŋööm poge ba neene.",
                    "ID": "10"
                },
                {
                    "text": "Kiper luumma caan Wuuö Jwøki kiper Calum o Jöcaya nyeny Juuda, ŋata läw kar wänni ma Jöcaya na nyeya, na mak ki tøŋ na käl, beeye en, ena köö, ni «Calum ba duu kany këët na bäre bäre.",
                    "ID": "11",
                    "comment":"Calum beeye nyeŋ mar nyeya ma Jeyöakac kanya poode ni eni kär røønyø. (2 Nyeye 23:31)"
                },
                {
                    "text": "'Ba eno thøø kanyo kïth eni yie ni eni mak ki tøŋ, ni ŋöömmi en ba cäŋ neennø këët.»",
                    "ID": "12"
                },
                {
                    "text": "Wuuö Jwøk aköö, no «Otïmö ni raac jï ŋat wø geer øt nyec mare ni jø tïïc ee mødø, ni gëët bäät ødøgø ki øtø mør ni jø tïïc ee caarø, ŋat wø wëëk jiy tïïc jaak, ni bäŋ gïn coole jïge kiper tïïc marge;",
                    "ID": "13"
                },
                {
                    "text": "ŋat wø köö, ni ‹Dëëra gëënna gëënnö ki øt nyec mo dwøŋ døc, mo bääte yaa gëënnö ki øtø mo yïthe døøŋŋø, ni kïtha dëëre ki uut awëërnyeŋŋi mo thööth, ni tïïa gø ni mïërö ko opämi mo beyø, ni rwødha gø ki booya mo kwaar.›",
                    "ID": "14"
                },
                {
                    "text": "«?Aŋø, iï caarø ni nyec marï beeye kiper mana geerï øt nyec marï ko opämi mo beyø mo thööth niï kaatha ceŋ jø møøk?  Aŋø, wäru kera abëëdö ni cämö ni mädhö, ni tïïc tïïc mana näk kare na näk adïëri, ni bëët jammi bëët ni beyø jïre.",
                    "ID": "15"
                },
                {
                    "text": "Eni kee luup jøøa no ocaarø ki luup jøøa can aŋøle na karge, ni bëët paaci bäre na wøp. ?Aŋø, ki man ŋäc aani, a na Wuuö Jwøk, paa beeye ki man tïïc teeŋ tïïe moøgø nø?",
                    "ID": "16"
                },
                {
                    "text": "'Ba ïïni, waŋï ki cwïnyï wø ena køør jammi mo wø jöötï ki jïëth atade, ki køny rem jiy piny mo bäŋ gïn mo ege baaø, ki 'caar jiy ki thiel jiy piny.»",
                    "ID": "17"
                },
                {
                    "text": "Kiper manøgønø, mana caan Wuuö Jwøki kiper Jeyöakëm o Jöcaya nyeny Juuda beeye en, ena köö, ni «Jiy ba doo jwöŋö kipere kanyo thøøe, ni ge köö yïthakicge keerge, ni ‹Wui coka! Wui coka!› Ni jiy ba doo jwöŋö kipere, ni ‹Wui nyenywa öy! Wui nyenywa, ï na nyeny ajiem marwa!›",
                    "ID": "18"
                },
                {
                    "text": "'Ba eno kïth wøk kaamar arëën mo othøw, ni tïïc ni di tuudö ni leeŋi wøk ŋää kiir Jerucalem.»",
                    "ID": "19"
                },
                {
                    "text": "«U na jø Jerucalem, u cøøa bäät Kïn Libaanø ni gööu ko oduuru, ni cou Baacan ni jwöŋu ni döötu ena maal, ni cou bäät Kïn Abarim thuwø ni gööu ko oduuru, kiper wïth juurre moa mëërru ki geni na dwätu ki geni bëët ge di raanynyø.",
                    "ID": "20"
                },
                {
                    "text": "Uuna köömma kanya bëëdu ni bëëtö maru jööt jaak, 'ba uuna köö, ni ‹Marï ba wïnywa!› Manøgø beeye bëëtö maru cøøn ki mana täge ki kanya täk paac yie, ni dwøra ba wïnynyu.",
                    "ID": "21"
                },
                {
                    "text": "Dïbwöthe mou bëët onikeet kaawat man wø tïïc jame, ni ö wïth juurre moa mëërru ki geni na dwätu ki geni ni maai ki tøŋ. Køøre wïthu otïmö ni laay, ni tïm nyeŋŋu ni law, kiper gïïa reyø bëët na tïïyu.",
                    "ID": "22",
                    "comment":"Jekönaya beeye nyeŋ mar nyeya ma Jöakin kanya poode ni eni kär røønyø. (2 Nyeye 24:8)"
                },
                {
                    "text": "U na jø Jerucalem, u ni wø bëëdö yïth uudi mo beyø, mo geer ka jer lur Libaanø, a teeŋ cooyø mo nyïëdi nou cooyu ki gø kanyo ö räämmi bäätu, ni beeye rääm mo caala mar dhaagø mo ree da mäc lwaar.»",
                    "ID": "23"
                },
                {
                    "text": "Wuuö Jwøk akööŋ ŋëëte keere, ni kööe jï Jekönaya wär Jeyöakëm, nyeny Juuda, ni «Këël doo na ï bëëdö kaamar ogut lweedø man ni pere leth ni cer cwïïa en, ï daa käla wøk.",
                    "ID": "24"
                },
                {
                    "text": "Ïïni, ï cïba ceŋ jø wø many jwïëy moï, jø wø lwäärï ki geni, ni beeye Nabukedenecör nyeny Babiløn ki jiye ma jø Kaldia.",
                    "ID": "25"
                },
                {
                    "text": "Ïïni ki meru na nywøl ïïni, u leeŋa paac mør, kany mou ba nywølla yie, ni thøwu kaace.",
                    "ID": "26"
                },
                {
                    "text": "'Ba yi ŋöömö mano manynyu ki cwïnynyu, u ba duu yie këët.»",
                    "ID": "27"
                },
                {
                    "text": "Ennø, nyenøgø na Jekönaya enø, atïmö ni caala dak mo othøw mo pere ba leth, na dak mo bäŋ ŋat mo many gø këët, ni beeye na wet eni ki wääte en, ni leeŋ geni yi ŋöömö mo kucge.",
                    "ID": "28"
                },
                {
                    "text": "Wui ŋöömmi en, wui ŋöömmi en, wui ŋöömmi en!  Wïny dwør Wuuö Jwøk!",
                    "ID": "29"
                },
                {
                    "text": "Mana caan Wuuö Jwøki beeye en, ena köö, «Göör nyeŋ Jekönaya piny na dhaanhø mo kee bäŋ wïïe mo ee nywølø, na dhaanhø mo bëëtö mare ba bëënynyi ki yïth nïr kwøw moe; kiper ki røk jiy moo käl dëëre, bäŋ dhaanhø mo bëënynyi, ni bäŋ dhaanhø mo pï piny bäät wäl Deebit, ni bäŋ dhaanhø mo käär jø Juuda.»",
                    "ID": "30"
                }
            ]
        },
        {
            "ID": "OT:JER.23",
            "name": "Jeremaya 23",
            "text": [
                {
                    "title": "Luum Dïbwöthe Mo Wø Käär Jø Icriel ",
                    "text": "Wuuö Jwøk aköö, no «Otïmö ni raac jï dïkwääye mo wø raany jiy 'moa ni keethge geni, ni beege jiy mo wø kwaaya kaamar pïïth dïëk 'moa.»",
                    "ID": "1"
                },
                {
                    "text": "Kiper manøgønø, luumma caan Wuuö Jwøki, Jwø Icriel, kiper dïkwääye mo wø käär jiye beeye en, ena köö, ni «Uuni, jiya na caal pïïth dïëk 'moa akeethu, ni riemu geni wøk, ni ge käru gwøø. Ennø, a na Wuuö Jwøk, a känna bäätu ka ajäla kiper tïïe mou na reyø.",
                    "ID": "2"
                },
                {
                    "text": "'Ba aani ki dëëra, jiya moa näk odööŋ ni kwøw ni caal pïïth dïëk 'moa, lema lemø yïth mïëri bëët moa riema geni yïthge, ni duua geni kar bëëtö marge, ni ö geni ni nyöötge ni nyaacge.",
                    "ID": "3"
                },
                {
                    "text": "Ni mooa geni ki dïkwääye mo käär geni, ni ge ba lwäyi këët, ni ge ba bööi, ni bäŋ aciel mo rwäänyi rege.» Luummögø caana Wuuö Jwøki.",
                    "ID": "4"
                },
                {
                    "text": "Wuuö Jwøk aköö, ni «Ka adïëri møn, da nïne mo öö, maa tïŋŋa maal ki ŋat mo mare beeye adïëri, na ŋat mo tïmö na lwiidhø mo käla ri dhi øt Deebit, ni ö ŋatøgø ni bëëde ni nyeya, ni käär paac ni wïïe leer, ni luup ŋøle na karge ni tïïya adïëri yi paac.",
                    "ID": "5"
                },
                {
                    "text": "'Ba ki yïth nïr nyec moe jø Juuda di piemø, ni ö geni na jø Icriel ni bëëtge ni geno nikwak. 'Ba man beeye nyeŋŋe mano cwøl eni ki gø, ni ‹Wuuö Jwøk beeye tier bëënynyö marø.›",
                    "ID": "6"
                },
                {
                    "text": "«Kiper manøgønø, mana caan Wuuö Jwøki beeye ni da nïne mo öö, mo jiy ba kööŋ këët, ni ‹Ŋëët Wuuö Jwøk, Jwøa kwøw, na käl jø Icriel wøk ki Ijep,›",
                    "ID": "7"
                },
                {
                    "text": "'ba geno kööŋ, ni ‹Ŋëët Wuuö Jwøk, Jwøa kwøw, na käl jø Icriel wøk ki paana en jï løø wï-piny, ni duu geni ki mïëri bëët moa riem geni yïthge.› Køøre geno bëëdö yi ŋöömö marge.» ",
                    "ID": "8"
                },
                {
                    "title": "Luum Ajäla Mana Caan Wuuö Jwøki Kiper Nyïïkuk Jwøk Mo Wø Køp Luup Ki Wïthge",
                    "text": "'Ba kany wø caara bëët nyïïkuk Jwøk, cwïnya puta pädhö døc, ni tïm dëëra ni kwanynyi. Aana tïmö naa caala dhaanhø mo omeer mo obööt køøŋe, kany wø cäda kiper Wuuö Jwøk, ki luup moe na en kur keerge.",
                    "ID": "9"
                },
                {
                    "text": "Kiper paac päŋ ki jø luui, ni tïm ŋøømmi ni kïmmö ki køør acïëni mana pïï bääte, ni ö kwör kwaathi bëët moa en paap ni talge. Nyïïkuk Jwøk jöör bëëtö marge raac, ni teek marge tïïcge ka jöö mo patha kare.",
                    "ID": "10"
                },
                {
                    "text": "Wuuö Jwøk aköö, ni «Nyïïkuk Jwøk ki dïlämme bëët bëëtö marge araanyge; këël ki yi øtø mara kiree, gena jooda ni ge tïïö yie ki gïï mo reyø.",
                    "ID": "11"
                },
                {
                    "text": "«Kiper manøgønø, jöörge otïmö ni da adipøødha yie mo ceeya tietge, ni cöör geni wøk yi muudhö, ni päthge yie; kiper a kännö bäätge ki gïn mo leth yi cwiino jääla geni yie.» Luummögø caana aani, a na Wuuö Jwøk.",
                    "ID": "12"
                },
                {
                    "text": "«Mør thuwø, gïn mo raac ajooda baŋ nyïïkuk jwøk mo Cameria; luup akøpge ki nyeŋ jwøa cwøl ni Baal, ni ge løøa wïth jiya wøk ma jø Icriel.",
                    "ID": "13"
                },
                {
                    "text": "'Ba aani, gïn mo raac døc mo ec thäŋŋö ki gø ajooda baŋ nyïïkuk Jwøk mo Jerucalem; ni ge tïïya tïï luui, ni ge bëëdö ni ge caatha køør luup tööt; ge bëëdö ni ge wëëga bäät jø wø tïïc gïï mo reyø tëënnö, nee bäŋe ŋat mo wec tïïe moe na reyø. Ni put jø Jerucalemmi bëët tïmö kaamar jø Cødam ki jïra, ni tïmge thuwø kaamar jø Gømöra. ",
                    "ID": "14",
                    "comment":"Luum jø Cødam ki jø Gømöra di joodø Wïlöölö 18:20."
                },
                {
                    "text": "«Kiper manøgønø, mana caana, a na Wuuö Jwøk, Jwø wïth jammi bëët, kiper nyïïkuk Jwøk moøgø beeye en: «Ka adïëri møn, aani, ge caama caamø ki lweet jaath mo keec, ni maadha geni ki pïï mo ree da cïm; kiper bëëtö mo raac anyaay paac bäre, ni tägi ka baŋ nyïïkuk Jwøk mo Jerucalem.»",
                    "ID": "15"
                },
                {
                    "text": "Man beeye mana caan Wuuö Jwøki, Jwø wïth jammi bëët, ena köö, ni «Kär nou wïnynya luup nyïïkuk Jwøk moø ni køp luup yøø jïïu. Geni, ge pääŋa cwïnynyu jaak ki luup ŋäädhe mo oballe; luup moøgø ni carge yøø käla wïthge keerge, ni patha moa cur dhi Wuuö Jwøk.",
                    "ID": "16"
                },
                {
                    "text": "Ge wø köö cooth jï jø wø kwier dëëra, ni ‹Luumma caan Wuuö Jwøki beeye nou jïtö ki bëëtö mo beer;› ni köge jï jø wø cäädhi ki køør teek wïc mana öö ki køør rääö mana en cwïnyge, ni ‹Bäŋ gïn mo leth mo pïï bäätu.›",
                    "ID": "17"
                },
                {
                    "text": "«?'Ba aŋa nø na bëëdö wï maac mara, a na Wuuö Jwøk, nee luum Wuuö Jwøk raŋe døøc ni wïny gø? ?Na aŋa na cek ïthe na wïny luumma?",
                    "ID": "18"
                },
                {
                    "text": "'Ba ennø, wëër mar Wuuö Jwøk öö bäät jøøa reyø kaamar atuunna, ni beeye atuunna mo teek døc mo raanynya geni.",
                    "ID": "19"
                },
                {
                    "text": "Wuuö Jwøk ba døø ŋääe ki wëër mare këël mano tïïc mana en cwïnye ni wëëk gø thur kare. 'Ba kanyo täk gïïögø ya aŋuun nïne, tiere ojootu na kare.",
                    "ID": "20"
                },
                {
                    "text": "A na Wuuö Jwøk, nyïïkuk Jwøk moøgø, ge kära jääŋŋö, 'ba gena aay ki wïthge keerge jaak; naa kär cäänö ki geni, 'ba luup køpge ka wïthge keerge.",
                    "ID": "21"
                },
                {
                    "text": "'Ba doo na geno bëëdö wï maac mara, a na Wuuö Jwøk, luup 'moa dege købø jï jiya, ni dege jiya duu wøk ki yïth uutjïëth raay moge, ki tïïe moge na reyø.",
                    "ID": "22"
                },
                {
                    "text": "«?Aŋø, a na Wuuö Jwøk, aana Jwøk mo kara cään ka u keeru, naa patha Jwøk mo ena bäät piny bäre?",
                    "ID": "23"
                },
                {
                    "text": "?Aŋø, løny jï dhaanhø ki man kan ree kwör mo kuc, nee eni ba jooda, a na Wuuö Jwøk? ?Aŋø, a na Wuuö Jwøk, maal ki piny patha yaa pääŋö bäre?",
                    "ID": "24"
                },
                {
                    "text": "«Aani, gïïa car nyïïkuk Jwøki mo wø køp luup tööt ki nyeŋŋa awïnynya ni ge köö, ni ‹Aana lägö, aana lägö.›",
                    "ID": "25"
                },
                {
                    "text": "?Aŋø, a këël kany mo nyïëdi nø noo bëët gïïögø ni poot ena cwïny nyïïkuk Jwøk moi na tööte ii, jø wø car jap cwøk moa en cwïnyge keerge?",
                    "ID": "26"
                },
                {
                    "text": "Ki jïge ege caarø ni ki køør lääk mo wø carge yïthakicge ni wïth jiya wïl ki nyeŋŋa, kaa mana wïl wïth kwäcge ki nyeŋŋa ki køør mana wøørge Baal.",
                    "ID": "27"
                },
                {
                    "text": "Beerra man ö nyikuŋ Jwøki mana lägö ni caan gø ni beeye lääk mare keere, 'ba beerra man ö nyikuŋ Jwøki mano wïny luumma ni caan gø na kare. ?Aŋø, lethø pere wø leth kaamar beel?",
                    "ID": "28"
                },
                {
                    "text": "?Aŋø, a na Wuuö Jwøk, luumma ba caal maac, ni caal guduum man wø tøk kïdi na thäŋi?",
                    "ID": "29"
                },
                {
                    "text": "«Kiper manøgønø, ka adïëri møn, a na Wuuö Jwøk, mara caana caanø dëët nyïïkuk Jwøk mo wø kwaal luup yïthakicge keerge, ni tïïcge ge ni beege luup 'moa.",
                    "ID": "30"
                },
                {
                    "text": "Ka adïëri møn, a na Wuuö Jwøk, mara caana caanø møn dëët nyïïkuk Jwøk moøgø mo wø car luup ki lëëpge jaak, ni wø köö, ni ‹Man beeye luumma caan Wuuö Jwøki.›",
                    "ID": "31"
                },
                {
                    "text": "Ka adïëri møn, a na Wuuö Jwøk, mara caana caanø dëët nyïïkuk Jwøk mo wø car lääk jaak mo bäŋ tietge jï jiya, ni løøge wïth jiya wøk ki køør tööt ki diwaŋ marge; 'ba ge kära jääŋŋö, ni ge kära köömmö, ni bäŋ gïn mo thiinh mo ege kønyø ri jiy moi. ",
                    "ID": "32"
                },
                {
                    "title": "Luum Dwør Wuuö Jwøk Mana Caal Tëër",
                    "text": "«'Ba kanyo ö dhaanhe acielli røk jøøi ii, wala nyikuŋ Jwøk, wala dïlämi noo pëëny ïïni, ni ‹?Da dwør Wuuö Jwøk mana caal tëër mo iï wïnynyö?› køøre wär put løk jïge, ni ‹Wuuö Jwøk aköö, ni u ki dëëtu, beeye u na tëër bääta; 'ba aani, u 'leeŋa piny.›",
                    "ID": "33"
                },
                {
                    "text": "'Ba ni näk da nyikuŋ Jwøk wala dïlämi wala dhaanhø mør mo cäänö jaak kiper dwør Wuuö Jwøk mana caal tëër, ŋatøca jääla jäälö ki paare bäre.",
                    "ID": "34"
                },
                {
                    "text": "'Ba man tïmö ni beeye gïno caan ŋati man nø jï wati ki jï tuuŋge, na ‹?Agïnaŋø na løk Wuuö Jwøki? ?Agïne na caan Wuuö Jwøki?›",
                    "ID": "35"
                },
                {
                    "text": "'Ba u tïmö nou ba cäänö këët kiper dwør Wuuö Jwøk mana caal tëër, kiper ŋato cäänö, luubö mare otïmö na tëër bääte, kiper mana daaŋŋu luup Jwøa kwøw, Jwøk maru, eni na wïth jammi bëët.",
                    "ID": "36"
                },
                {
                    "text": "'Ba man beeye mano caannu jï nyikuŋ Jwøk, na ‹?Agïnaŋø na løk Wuuö Jwøki jïrï? ?Agïne na caan Wuuö Jwøki?›",
                    "ID": "37"
                },
                {
                    "text": "'Ba ni näk mou cäänö jaak kiper dwør Wuuö Jwøk mana caal tëër, këël na bëëde ni aano jääk baŋu ki dwøl ni käru cäänö kiper dwør Wuuö Jwøk mana caal tëër,",
                    "ID": "38"
                },
                {
                    "text": "ennø, u tïŋa maal ni riema uuni wøk nyïma, ni raanynya pääny mana cïba jïïu ki kwäyu.",
                    "ID": "39"
                },
                {
                    "text": "Ni känna bäätu ka ajøøŋ mo bëëdö na bäre bäre, ki law waŋ mo wïc ba wïl ki gø na bäre bäre.»",
                    "ID": "40"
                }
            ]
        },
        {
            "ID": "OT:JER.24",
            "name": "Jeremaya 24",
            "text": [
                {
                    "title": "Luum Jø Icriel Na Pääri Ki Nyïïolämmi Moa Beyø Ki Moa Reyø ",
                    "text": "'Ba kanya nø ö Nabukedenecörri nyeny Babiløn na nø mak Jekönaya wär Jeyöakëm nyeny Juuda, ki jø kööre mo Juuda, ki rëëmme, ni maae Jerucalem ki tøŋ ni nø kïth geni Babiløn, Wuuö Jwøk anyuuthö jïra ko orööge ariiø mo päŋ ki nyïïolämmi mo ocïp piny nyïm Øt Wuuö Jwøk.",
                    "ID": "1"
                },
                {
                    "text": "Oröögö aciel yie da nyïïolämmi mo beyø døc, mo caala mo wø kwøŋ ciek. No oröögö maya yie da nyïïolämmi mo reyø døc mo ba løny ki cam kiper mana näk mo geno kwäk.",
                    "ID": "2"
                },
                {
                    "text": "Køøre Wuuö Jwøk aana pëënynye, ni kööe, ni «?Jeremaya, agïnaŋø ni neetï enø?» Ni dwøga gø jïre, ni «Beege nyïïolämmi, nyïïolämmi moa beyø, beyø døc; 'ba nyïïolämmi moa reyø, reyø døc, ni ba løny ki cam kiper mana näk mo geno kwäk.»",
                    "ID": "3"
                },
                {
                    "text": "Køøre dwør Wuuö Jwøk aö bääta, ni kööe,",
                    "ID": "4"
                },
                {
                    "text": "ni «Man caana, a na Wuuö  Jwøk, Jwø Icriel beeye en: Aani, jø Juuda moa riema wøk ki yi ŋöömmi en na mak ki tøŋ na kïth yi ŋööm jø Babiløn, ge raŋa raŋø ni beyø ni caala nyïïolämmi moi ni beyø ii.",
                    "ID": "5"
                },
                {
                    "text": "Ni neeta geni ki waŋ mo beer, ni duua geni yi ŋöömmi en, ni tïïa geni ni teek, ni ba nyaaa geni piny këët. 'Ba tietge okëëlla piny, ni ba cööda geni wøk këët.",
                    "ID": "6"
                },
                {
                    "text": "Aani, ge mooa mooø ki cwïny mo løny ki man ŋäcge aani ni beeye aani na Wuuö Jwøk; ni bëëtge ni gena jiya, ni bëëda ni aana Jwøge, kiper ge duua baŋa ki cwïnyge bäre.",
                    "ID": "7"
                },
                {
                    "text": "«'Ba a na Wuuö Jwøk, Cëdëkiya nyeny Juuda, ki jø kööre moe, ki jø Jerucalem moa no odööŋ ni kwøw yi ŋöömmi en, ki mo wø bëëdö Ijep, kwiera kwierø kaamar nyïïolämmi moi ni reyø ii, na kwier ki cam kiper mana näk mo geno kwäk.",
                    "ID": "8"
                },
                {
                    "text": "Ni tïïa geni nee tiet mïëri bëët mo bäät piny tïmge ni cwïnyge böö ki gïno tägi dëëtge, ni tïmge na jiy mo reyø ki jïge, ni tïmge na gïr ajøøŋ, na gïr aŋaada, na gïr abuua, na gïr acïëni kwöro riema geni yïthge bëët.",
                    "ID": "9"
                },
                {
                    "text": "Aani, mänye ki käc ki täw mo leth jääŋŋa jääŋŋö bäätge, këël mano thumge ki thøø yi ŋöömma cïba jïge ki kwäcge.»",
                    "ID": "10"
                }
            ]
        },
        {
            "ID": "OT:JER.25",
            "name": "Jeremaya 25",
            "text": [
                {
                    "title": "Luum Ajäla Mano Tägi Dëët Jø Juuda Ki Jø Babiløn Ki Wïth Juurre Bëët ",
                    "text": "'Ba kanya tïme na ri ŋweer cwiiri moa beet Jeyöakëmmi o Jöcaya ni ena nyeny Juuda, yi cwiir mana dïkwøŋ na beet Nabukedenecörri ni ena nyeny Babiløn, dwør Wuuö Jwøk aö bääta, a na Jeremaya, kiper jø Juuda bëët;",
                    "ID": "1"
                },
                {
                    "text": "ni beeye dwøl mana caana, a na nyikuŋ Jwøk ma Jeremaya, jï jø wø bëëdö Jerucalem ki jø Juuda bëët, ni kööa,",
                    "ID": "2"
                },
                {
                    "text": "ni «Ki yïth cwiiri moi na pïërariiø kurdäk ii, ki mana täge ki ra aŋuun cwiiri apaar kurdäk moa beet Jöcaya wär Amön ni ena nyeny Juuda, këël dïcäŋi en, dwør Wuuö Jwøk abëëdö ni ööa bääta, ni cara gø jïïu cooth, 'ba dwøre käru wïnynyö.",
                    "ID": "3"
                },
                {
                    "text": "«Ni ö Wuuö Jwøki ni bëëde ni jääŋŋa jiy moe ma nyïïkuk Jwøk baŋu cooth, 'ba dwøre käru wïnynyö ni ïthu käru ciiø.",
                    "ID": "4"
                },
                {
                    "text": "Ni mana køpge beeye, ni ‹Løgu rou ennø, ni weyu uutjïëth raay mou ki tïïe mou na reyø; køøre u bëëdö yi ŋöömö man na cïp Wuuö Jwøki jïïu ki kwäyu na bäre bäre.",
                    "ID": "5"
                },
                {
                    "text": "Ni ba cäädhu køør juu møøk nee geni tïnynyu ni wøørru geni. Ni ba tïïu ki juu møøk ki ceŋŋu nee cwïnya ba raanynyu; køøre a ba tïïö dëëtu ki gïn mo leth.›",
                    "ID": "6"
                },
                {
                    "text": "«'Ba luumma käru wïnynyö, a na Wuuö Jwøk, ni putu cwïnya raanynyø ki køør juu moa tïïyu ki ceŋŋu, nou käla gïï mo leth bäätu.»",
                    "ID": "7"
                },
                {
                    "text": "Kiper manøgønø, luumma caan Wuuö Jwøki, eni na wïth jammi bëët, beeye en, ena köö, ni «Kiper mana käru luupa wïnynyö,",
                    "ID": "8"
                },
                {
                    "text": "ka adïëri møn, a na Wuuö Jwøk, a jääga baŋ jø tiet mïëri bëët moa en jï løø wï-piny, ki baŋ Nabukedenecör nyeny Babiløn, eni na en cera, ni käla geni nee këëtge yi ŋöömmi en ki jiy mo wø bëëdö yie, këël ki wïth juurre mo wø kïïö ki ŋöömmi en. Ni puta geni raanynyø na bäre bäre, ni tïïa geni ni cwïny jiy böö ki gïno tägi dëëtge, na gïr abuua, ni päthge yi ränynyö mo bäŋ cuŋŋe.",
                    "ID": "9"
                },
                {
                    "text": "Aani, dïlweel mar met ec, ki dwør met ec, ki kanynyø mar nywöm, ki dwør leek, ki maac mo liel raanynya raanynyø.",
                    "ID": "10"
                },
                {
                    "text": "Ni ö ŋöömmi en bäre ni ränynye, ni tïme na ŋöömö mo cwïny jiy böö ki gïno tägi dëëre; ni ö wïth juurre moøgø ni tïnyge nyeny Babiløn ki cwiiri ma pïërabïriiø.",
                    "ID": "11"
                },
                {
                    "text": "«'Ba kanyo thum cwiiri moøgø na pïërabïriiø yøø, a na Wuuö Jwøk, nyeny Babiløn, ki jiye bëët, ki ŋöömme ma Kaldia bäre jääla jäälö kiper bääyö marge, ni tïïa paac nee bëëde no oränynyö na bäre bäre.",
                    "ID": "12"
                },
                {
                    "text": "Ni ö luup moa cara bëët kiper ŋöömmögø ni käla ge bääte, ni beege luup moa no ogöör piny yi wëëlli  en na car Jeremaya dëët wïth juurre bëët.",
                    "ID": "13"
                },
                {
                    "text": "Ni ö wïth juurre mo thööth ki nyeye mo døøŋŋø ni tïïcge jø Babiløn na laaŋe; ni coola pïïn gïïa reyø dëëtge na tïïcge, ni beege gïïa reyø na tïïcge ki ceŋge.»",
                    "ID": "14"
                },
                {
                    "text": "Man beeye luumma caan Wuuö Jwøki jïra, eni na Jwø Icriel, ena köö, ni «Lwør athöönh ajäla man ni yie da køøŋø ni en cera en, ni nyootha wëër mara, ni cïpï gø jï wïth juurre moo jääŋŋa ïïni baŋge bëët nee maathge.",
                    "ID": "15"
                },
                {
                    "text": "'Ba kanyo maathge gø, ge bøømmø ni tïmge na bøøre ki køør mäny mano jääŋŋa baŋge.»",
                    "ID": "16"
                },
                {
                    "text": "Kanyøgø athöönh ajäla aputa lwør cer Wuuö Jwøk, ni cïba gø jï wïth juurre bëët moa ö Wuuö Jwøki ni jääŋ aani baŋge nee maa dëëtge ki man maathge gø,",
                    "ID": "17"
                },
                {
                    "text": "ni beege jø wø bëëdö Jerucalem ki yïth päänye mo Juuda, ki nyeye moge ki jøøa kwörge døøŋŋø moge, nee putge ränynyö, ni tïmge ni cwïny jiy böö ki gïno tägi dëëtge, na gïr abuua, na gïr acïëni, kaawat man bëëde yïth nïne moi ii.",
                    "ID": "18"
                },
                {
                    "text": "'Ba jø møøk moo maath gø beege Peerø nyeny Ijep, ki jø kööre moe, ki jøøa kwörge døøŋŋø moe, ki jiye bëët,",
                    "ID": "19"
                },
                {
                    "text": "ki wïth juurre ma teeŋi moa en kaace; ki nyeye bëët mo wø bëëdö yi ŋööm Uc; ki nyeye bëët mo wø bëëdö yïth mïëc jø Pilitin, ni mïëyögø beege Ackelön, ki Geedha, ka Akarön, ka Acdöt ki jøøa no odööŋ yie na kwøw;",
                    "ID": "20"
                },
                {
                    "text": "ki jø Ëdöm, ki jø Möap, ki jø Amön;",
                    "ID": "21"
                },
                {
                    "text": "ki nyeye bëët mo Tayar, ki nyeye bëët mo Caydan; ki nyeye mo wø bëëdö løøga bäät naama dwøŋ;",
                    "ID": "22"
                },
                {
                    "text": "ki jø Didan, ki jø Tëma, ki jø Buc, ki jø wø køc jïëc wïthge;",
                    "ID": "23"
                },
                {
                    "text": "ki nyeye bëët mo jø Arabe; ki nyeye bëët mo wïth juurre ma teeŋi mo wø bëëdö dï tëën;",
                    "ID": "24"
                },
                {
                    "text": "ki nyeye bëët mo jø Dhimri; ki nyeye bëët mo jø Ilam; ki nyeye bëët mo jø Mëdön;",
                    "ID": "25"
                },
                {
                    "text": "ki nyeye bëët mo wø bëëdö jï løø wï-piny, moa kwörge cärö ki moa kwörge bäyö, ni man nø mätha køør maya; ki tiet mïëri moa en bäät piny bëët na nut bäät piny bäre. Køøre kanyo nø mäth jøøgø bëët, nyeny Cëcak  omäthi nø na aŋuudi.",
                    "ID": "26",
                    "comment":"Cëcak beeye nyeŋ mør kiper Babiløn."
                },
                {
                    "text": "Ni kö Wuuö Jwøki jïra, ni «Caanï jïge, ni ‹Luumma caan Wuuö Jwøki, Jwø Icriel, eni na wïth jammi bëët, beeye en: Mäthu ni meerru, ni ŋwøgu, ni päänhnhu, ni ba duu maal këët, ki køør mäny mano jääŋŋa baŋu.›",
                    "ID": "27"
                },
                {
                    "text": "'Ba ni näk mo ge kweer ki man lwørge athöönh ajäla mara cerï nee maathge, wär caanï jïge, ni ‹Luumma caan Wuuö Jwøki, eni na wïth jammi bëët, beeye en: «Uuni, mäthu kiree!",
                    "ID": "28"
                },
                {
                    "text": "Kiper ennø, aana nø tägö ki man jääŋŋa gïn mo leth bäät pääny mana näk cwøla ri nyeŋŋa. ?A uuni, uuno bøthu nidïï nø nou ba jääla? Uuni, u ba bøth ka ajäla. Kiper mäny 'käla bäät jiy bëët mo wø bëëdö bäät piny.» Luummögø caana Wuuö Jwøki, eni na wïth jammi bëët.›",
                    "ID": "29"
                },
                {
                    "text": "«'Ba ï na Jeremaya en, luupi bëët ii wär køpï ni caanï geni dëëtge, ni kööï jïge, «ni ‹Wuuö Jwøk omäri ni eni ena maal, ni nyootha wëër mare, ni dwøre ee tïŋ maal ni eni ena kar bëëtö mare na en kur keere; ni märe døc bäät jiye. Ni ö eni ni tïŋ dwøre maal bäät jø wø bëëdö bäät piny bëët, ni dwøre ena maal kaamar dööt jø wø cwöth nyïïomøki ki tietge.",
                    "ID": "30"
                },
                {
                    "text": "Dïŋaŋ okëët ya aŋuun piny bäre, kiper Wuuö Jwøk jïre da løøk ki wïth juurre bëët. eni mar jiy bëët ŋøle ŋølø, ni cïp jøøa reyø dho opëëllö. Luummögø caana Wuuö Jwøki.› »",
                    "ID": "31"
                },
                {
                    "text": "Man beeye mana caan Wuuö Jwøki, eni na wïth jammi bëët, ena köö,  ni «Ennø, gïï mo leth onyaay, ni tägi ka baŋ wï jur man nø, ni pïïe baŋ wï jur man nø. Mäny mo teek oööi kaamar atuunna, ni tägi ka ya aŋuun piny.»",
                    "ID": "32"
                },
                {
                    "text": "Kar kanyøgø jiy moo 'näk ri leny ki køør wëër mar Wuuö Jwøk, rïŋ dëëtge, bäät piny opääŋge bäre, ni tägi ka ya aŋuun piny këël aŋuunne maya. Bäŋ ŋat mo jwöŋi kiperge, ni bäŋ ŋat mo cooŋ rïŋ dëëtge kanya ciel, ni bäŋ ŋat mo koony geni; 'ba rïŋ dëëtge otïmö kaamar wär mo oker piny.",
                    "ID": "33"
                },
                {
                    "text": "U na dïkwääye, jwöŋu ni kïmmu; u na jøøa kwörge døøŋŋø, buugu dëëtu ki bur; kiper cäŋ man ŋaal u yie aöö, ni ö uuni ni päänhnhu ni petu kaamar dak mo pere leth mo reep.",
                    "ID": "34"
                },
                {
                    "text": "Dïkwääye bäŋ kany mo reŋge yie nee bøthge, ni bäŋ kany mo päär jøøa kwörge døøŋŋø wøk ki yie.",
                    "ID": "35"
                },
                {
                    "text": "Wui, dïkwääye, gööu ko oduuru, ni ö dïbwöthe mo wø bwøth pïïth ni jwöŋge ni döötge ena maal, kiper Wuuö Jwøk räänyö ki kar bëëtö marge.",
                    "ID": "36"
                },
                {
                    "text": "Mïëri moa bëët jiyi yïthge ni yïthge met onikïïl ki køør wëër mar Wuuö Jwøk noo liel kaamar maac.",
                    "ID": "37"
                },
                {
                    "text": "Wuuö Jwøk otïŋŋi ki kar bëëtö mare kaamar ŋuu mo ö wøk ki ya abuŋŋö, ni ö mïëri moge ni tïmge ni cwïny jiy böö ki gïno tägi dëëtge, ki køør jøw caan geni ko opëëllö, ki køør wëër mar Wuuö Jwøk noo liel kaamar maac.",
                    "ID": "38"
                }
            ]
        },
        {
            "ID": "OT:JER.26",
            "name": "Jeremaya 26",
            "text": [
                {
                    "title": "Kanya Ö Dïlämme Ki Nyïïkuk Jwøk Na Manyge Man 'Näkge Jeremaya ",
                    "text": "Man beeye dwøl mana caan Wuuö Jwøki kanya täk Jeyöakëmmi o Jöcaya ki man bëëde ni ena nyeny Juuda,",
                    "ID": "1"
                },
                {
                    "text": "Wuuö Jwøk aköö, ni «Cuŋŋï dï kal mar øtø mara, ni caanï luummi en jï jiy bëët mo wø bëëdö yïth päänye mo Juuda, mo wø ö baŋ lam yi øtø mara, ni beege luup moa caana jïrï bëët nee caanï jïge, ni bäŋ luubö aciel mo weyï.",
                    "ID": "2"
                },
                {
                    "text": "Kanymør ni wïnyge wïnynyö, ni ö ŋati man nø ni wec uutjïëth tïïe moe na reyø; køøre cwïnya dwøga piny ki man ba tïïa gïna leth na caara ni daa tïïö dëëtge kiper raay moa tïïcge.",
                    "ID": "3"
                },
                {
                    "text": "Ni man beeye mano caanï jïge, ni ‹Mana caan Wuuö Jwøki beeye en: Ni näk mo dwøra ba wïnynyu, ni ba caathu køør ciik 'moa, moa cïba jïïu,",
                    "ID": "4"
                },
                {
                    "text": "ni ba wïnynyu luup mo jiya ma nyïïkuk Jwøk mo wø jääŋŋa baŋu cooth, kaawat man wø bëëdu ni luupge ba wïnynyu cooth,",
                    "ID": "5"
                },
                {
                    "text": "aani, øtø man na mara en raanynya raanynyø kaamar øtø mara mana raanynya Cëëlö, ni tïïa pääny man en na gïr abuua ki jï wïth juurre bëët mo bäät piny.› »",
                    "ID": "6"
                },
                {
                    "text": "'Ba dïlämme ki nyïïkuk Jwøk ki jiy bëët dwør Jeremaya awïnyge ni cara luupögø yi Øt Wuuö Jwøk.",
                    "ID": "7"
                },
                {
                    "text": "'Ba kanya løny Jeremaya ki caan luupögø jï jiy bëët, ni beege luup bëët moa ö Wuuö Jwøki na kööm eni ki gø nee caane, ena mak dïlämme ki nyïïkuk Jwøk ki jiy bëët, ni köge, ni «Ï thøw kiree!",
                    "ID": "8"
                },
                {
                    "text": "?Aperŋø ni køpï luupi ii ki nyeŋ Wuuö Jwøk, ni kööï, ni ‹Øt Wuuö Jwøk man ränynyö kaamar Øt Wuuö Jwøk mana ränynyö Cëëlö, ni ö päänynyi man en ni ränynye ni tïme ni bäŋ ŋat mo bëëdö yie këët›?» 'Ba kanyøgø jiy bëët rege acooŋge lak Jeremaya yi Øt Wuuö Jwøk.",
                    "ID": "9"
                },
                {
                    "text": "'Ba kanya ö jø Juuda moa kwörge døøŋŋø na wïnyge gïïa tägö yøø, gena öö ki paan dwøŋ ni cige Øt Wuuö Jwøk, ni pïge piny kar acooŋa dhi kal mar Øt Wuuö Jwøk mana cwøl ni Dhi Kal Mana Nyään.",
                    "ID": "10"
                },
                {
                    "text": "Ni ö dïlämme ki nyïïkuk Jwøk ni köge jï jøøa kwörge  døøŋŋø ki jiy bëët, ni «Nyeni en, mare ŋøl yi thøø, kiper gïï mo reyø akøbe dëër pääny man, kaawat mana wïnynyu gø ki ïthu.»",
                    "ID": "11"
                },
                {
                    "text": "'Ba Jeremaya acäänö ki jøøa kwörge døøŋŋø bëët ki jiy bëët, ni kööe, ni «Wuuö Jwøk aana jääŋŋe nee luup moa wïnynyu bëët yøø køba dëër Øt Wuuö Jwøk man en ki päänyi en.",
                    "ID": "12"
                },
                {
                    "text": "'Ba ennø, tiirru jöör bëëtö maru ki tïïe mou, ni wïnynyu dwør Wuuö Jwøk, Jwøk maru; køøre Wuuö Jwøk cwïnye odwøk piny, ni ba tïïc gïna leth na caane ni dee tïïö dëëtu.",
                    "ID": "13"
                },
                {
                    "text": "'Ba ennø, a ena ceŋŋu; gïna caarru ni beer na näk beeye adïëri ki jïïu, tïïyu dëëra.",
                    "ID": "14"
                },
                {
                    "text": "'Ba ka adïëri møn, ni näk maa you nääö, wär ŋäyu nou käla kwör dhaanhø mo bäŋ gïn mo ee baaø bäätu, u ki dëëtu, ki bäät päänyi en, ki jiy mo wø bëëdö yie. Kiper ka adïëri møn, aana jääŋ Wuuö Jwøki baŋu nee luupi bëët ii caana jïïu nee wïnynyu.»",
                    "ID": "15"
                },
                {
                    "text": "'Ba jøøa kwörge døøŋŋø ki jiy bëët aköö jï dïlämme ki nyïïkuk Jwøk, ni «Ŋati en mare ba doo ŋøla yi thøø, kiper ena cäänö jïïø ki nyeŋ Wuuö Jwøk, Jwøk marø.»",
                    "ID": "16"
                },
                {
                    "text": "'Ba jiy møøk røk jø døøŋŋø mo paac aö maal ni cäänge jiy moa en ya acooŋa bëët, ni köge,",
                    "ID": "17"
                },
                {
                    "text": "ni «Mikiya nyï Mörëcëth dwør Jwøk akøbe yïth nïra beet Edhekaya ni ena nyeny Juuda; ena cäänö ki jø Juuda bëët ni kööe, ni ‹Luumma caan Wuuö Jwøki, eni na wïth jammi bëët beeye en: « ‹Dhayan na näk Jerucalem oränynyi, ni puuri na pwöth jaak, ni ö thuurri mana näk Øt Jwøk ogeer bääte ni tuue ka abuŋŋe.›",
                    "ID": "18"
                },
                {
                    "text": "?Aŋø, Edhekaya nyeny Juuda ki jø Juuda bëët Mikiya anäkge na bëëde? ?Aŋø, Edhekaya kär lwäyö ki Wuuö Jwøk, ni bëëde ni kwaaya Wuuö Jwøk, ni ö Wuuö Jwøki ni dwøk cwïnye piny ki man ba tïïc gïna leth na caane ni dee tïïö dëëtge? 'Ba ennø, ø käla gïn mo raac døc bäätø.»",
                    "ID": "19"
                },
                {
                    "text": "Da dhaanhø mør thuwø mo luup ee købø ki nyeŋ Wuuö Jwøk, ni ŋatøce beeye Uria o Cemaya nyï Kiriat-Jeerim. Eni luup gïïo tägi dëër päänyi ki dëër ŋöömmi en akøbe, ni beege luup mo caala moa køp Jeremaya yøø.",
                    "ID": "20"
                },
                {
                    "text": "'Ba kanya ö nyeya ma Jeyöakëmmi ki jø leny moe bëët moa teek, ki jiy moe bëët moa kwörge døøŋŋø na wïnyge luup moa køp Uria, nyeya acädö ki man 'näk Uria. 'Ba kanya wïnynyi ya Uria, ena lwäyö ni päär wøk ni reŋ Ijep.",
                    "ID": "21"
                },
                {
                    "text": "Køøre nyeya ma Jeyöakëm ajääk Ijep ki jiy, ni beege Elnathan wär Akbör ki jiy møøk.",
                    "ID": "22"
                },
                {
                    "text": "Ni øømge Uria Ijep, ni kälge eni baŋ nyeya ma Jeyöakëm, ni ö Jeyöakëmmi ni 'näk gø ko opëëllö, ni leeŋ dëër gø kany wø koony jiy møga jaak yie.",
                    "ID": "23"
                },
                {
                    "text": "'Ba gïna tägö kiper Jeremaya, Akikam o Capan odwätö ki Jeremaya; køøre Jeremaya kär cïp ceŋ jiy nee 'näk.",
                    "ID": "24"
                }
            ]
        },
        {
            "ID": "OT:JER.27",
            "name": "Jeremaya 27",
            "text": [
                {
                    "title": "Luum Laŋ Mano Tägi Dëët Wïth Juurre Ki Jø Juuda ",
                    "text": "Man beeye dwøl mana caan Wuuö Jwøki jïra, a na Jeremaya, kanya täk Cëdëkiya ö Jöcaya ki man bëëde ni ena nyeny Juuda.",
                    "ID": "1"
                },
                {
                    "text": "Wuuö Jwøk aköö jïra, ni «Tïïï ki jaath mo caala jaath puur man wø twöö ŋut rwaath ki kaae, ni kïthï gø ŋutï.",
                    "ID": "2"
                },
                {
                    "text": "Ni jääŋŋï dwøl baŋ nyeny Ëdöm, ki nyeny Möap, ki nyeny Amön, ki nyeny Tayar, ki nyeny Caydan, ni jääŋŋï ka jøøa jääŋŋi na ö Jerucalem baŋ Cëdëkiya nyeny Juuda.",
                    "ID": "3"
                },
                {
                    "text": "Ni köömmï geni nee cige baŋ nyeye moge, ni köge, ni ‹Mana caan Wuuö Jwøki, Jwø Icriel, eni na wïth jammi bëët, nee caannu jï nyeye mou beeye en:",
                    "ID": "4"
                },
                {
                    "text": "Aani, piny ki jiy ki lääy moa en bäät piny acwääa ki køør teek bada na dwøŋ, ni løny jïra ki man cïba gø jï ŋata met yia ki gø jaak.",
                    "ID": "5"
                },
                {
                    "text": "'Ba ennø, mïëri mou bëët anø cïba cer Nabukedenecör nyeny Babiløn, eni na en cera, ni mëëga  lääc paap eni thuwø ni bëëtge ni ge ena cere.",
                    "ID": "6"
                },
                {
                    "text": "Ni ö wïth juurre bëët ni bëëtge ni gena laaŋe moe, eni ki wääde, ki nyikwaare, këël mano päŋ cwiiri moa kwaan kiper akwöma mare. Køøre wïth juurre mo thööth ki nyeye mo døøŋŋø eno tïïcge na laŋŋø marge.",
                    "ID": "7"
                },
                {
                    "text": "« ‹'Ba ni näk mo da wï jur wala akwöm nyeya mo kweer ki man bëëde ni ena laŋŋø mar Nabukedenecör nyeny Babiløn, ni ba jïëy ki man bëëde tier teek mare na caal jaath puur man wø twöö ŋut rwaath, a na Wuuö Jwøk, wï jur manøce jääla jäälö, ni thøwge ko opëëllö ki käc ki täw mo leth, këël mano thööra geni ki cere.",
                    "ID": "8"
                },
                {
                    "text": "'Ba uuni, luup nyïïkuk Jwøk mou mo wø køp luup ki wïthge kär wïnynyu, ki luup jø adïëda mou, ki jiy mou mo wø car lääk, ka ajuuk mou, ki jiy mou mo wø thöödhö ki war, jø wø cäänö ki uuni, ni «Käru bëëdö ni uuna laaŋe mo nyeny Babiløn.»",
                    "ID": "9"
                },
                {
                    "text": "Kiper ge køpa luup tööt jïïu; ki køør luupögø u di daa ni cou kany mo kare bäär ki ŋöömö maru, ni beeye aani noo riem u wøk, ni thøwu kaace.",
                    "ID": "10"
                },
                {
                    "text": "'Ba wï jur mano jïëy ki man bëëde tier teek mar nyeny Babiløn na caal jaath puur man wø twöö ŋut rwaath, ni bëëde ni ena laŋŋø mare, geni, ge wëëga bëëtö yi ŋöömö marge, ni puurge gø ni bëëtge yie.› Luummögø caana Wuuö Jwøki.»",
                    "ID": "11"
                },
                {
                    "text": "'Ba teeŋ luupögø bëët acaana jï Cëdëkiya nyeny Juuda, ni kööa, ni «Jïëyu ki man bëëdu tier teek mar nyeny Babiløn na caal jaath puur man wø twöö ŋut rwaath, ni bëëdu ni uuna laaŋe moe ki jiye; køøre u bëëdö nou kwøw.",
                    "ID": "12"
                },
                {
                    "text": "?Aŋø, ïïni ki jiyï, aperŋø ni manynyu thøø jaak en, nou thøwu ko opëëllö ki käc ki täw mo leth, kaawat mana caan Wuuö Jwøki kiper wï jur mano kweer ki man bëëde na laŋŋø mar nyeny Babiløn?",
                    "ID": "13"
                },
                {
                    "text": "Kär luup nyïïkuk Jwøk mo wø køp luup ki wïthge wïnynyu, jø wø cäänö ki uuni, ni ‹Käru bëëdö na laaŋe mo nyeny Babiløn,› kiper ge køpa luup tööt jïïu.",
                    "ID": "14"
                },
                {
                    "text": "A na Wuuö Jwøk, ge kära jääŋŋö, 'ba luup tööt køpge ka nyeŋŋa; 'ba ki køør luupögø, u riema wøk, ni thøwu ki nyïïkuk Jwøk bëët mo wø køp luup jïïu.»",
                    "ID": "15"
                },
                {
                    "text": "Køøre aana cäänö thuwø ki dïlämme ki jøøi ii bëët, ni kööa, ni «Luumma caan Wuuö Jwøki beeye en, ena köö, ni ‹Kär luup nyïïkuk Jwøk mou mo wø køp luup ki wïthge wïnynyu, jø wø cäänö ki uuni, ni «Neennu, jap Øt Wuuö Jwøk laar ka duuö kany mo cään ki Babiløn.» Geni, ge køpa luup tööt jïïu.",
                    "ID": "16"
                },
                {
                    "text": "Kär luupge wïnynyu, 'ba bëëdu nou tïnynya nyeny Babiløn, køøre u bëëdu nou kwøw. ?Aperŋø no ö päänyi man no wëëgi ränynyö en?›",
                    "ID": "17"
                },
                {
                    "text": "'Ba ni näk mo gena nyïïkuk Jwøk møn, ni luum Wuuö Jwøk nut dhøkge, beerra man öge ennø ni kwacge Wuuö Jwøk, eni na wïth jammi bëët, nee jammi moa näk odööŋ yi Øt Wuuö Jwøk, ki moa näk odööŋ yi øt nyeny Juuda ki yi Jerucalem bäre, nee ba kïth Babiløn këët.",
                    "ID": "18"
                },
                {
                    "text": "Kiper Wuuö Jwøk, eni na wïth jammi bëët, acäänö kiper gïïa näk caala dïkweeye mo Øt Wuuö Jwøk, ki gïr pïï mana dwøŋ, ki jïëthe mo wø käär pïï ki ge, ki jammi møga moa näk odööŋ yi pääny man,",
                    "ID": "19"
                },
                {
                    "text": "na näk kär käl Nabukedenecörri nyeny Babiløn, kanya käl Jekönaya wär Jeyöakëm nyeny Juuda ni maae ki tøŋ Jerucalem ni kïth gø Babiløn, ki jøøa kwörge døøŋŋø bëët mo wø bëëdö Jerucalem ki dï Juuda bäre.",
                    "ID": "20"
                },
                {
                    "text": "Ka adïëri møn, luumma caan Wuuö Jwøki, Jwø Icriel, eni na wïth jammi bëët, kiper jammi moa näk odööŋ yi Øt Wuuö Jwøk, ki moa näk odööŋ yi øt nyeny Juuda, ki yi Jerucalem bäre, beeye en, ena köö,",
                    "ID": "21"
                },
                {
                    "text": "ni ‹Japøgø 'kïtha Babiløn, ni bëëtge kaace këël dïcäŋo cøøa baŋge, ni käla geni ni duua geni karge kany.› Luummögø caana Wuuö Jwøki.»",
                    "ID": "22"
                }
            ]
        },
        {
            "ID": "OT:JER.28",
            "name": "Jeremaya 28",
            "text": [
                {
                    "title": "Luum Ananiya Na Køp Luum Tööt Ki Nyeŋ Wuuö Jwøk ",
                    "text": "'Ba kanya tïme na køøre cään, ni poot na yi cwiinøgø, ri ŋweer  cwiiri moa beet Cëdëkiya ni ena nyeny Juuda, kanya tïme na dwää abïïc, nyikuŋ Jwøk ma Ananiya wär Adhur, na käl Gibien, acäänö ki aani, a na Jeremaya, yi Øt Wuuö Jwøk, nyïm dïlämme ki jiy bëët, ni kööe,",
                    "ID": "1"
                },
                {
                    "text": "ni «Luumma caan Wuuö Jwøki, Jwø Icriel, eni na wïth jammi bëët, beeye en, ena köö, ni ‹Teek mar nyeny Babiløn na en bäätu ni caal jaath puur man wø twöö ŋut rwaath araanynya.",
                    "ID": "2"
                },
                {
                    "text": "Ki yïth cwiiri ariiø kiree, aani, jammi mo Øt Wuuö Jwøk moa käl Nabukedenecörri nyeny Babiløn, ni kïth geni Babiløn, 'duua kany.",
                    "ID": "3"
                },
                {
                    "text": "Ni duua Jekönaya wär Jeyöakëm nyeny Juuda kany ki jø Juuda bëët moa mak ki tøŋ na kïth Babiløn, kiper teek mar nyeny Babiløn na en bäätu ni caal jaath puur man wø twöö ŋut rwaath raanynya raanynyø.› Luummögø caana Wuuö Jwøki.»",
                    "ID": "4"
                },
                {
                    "text": "'Ba nyikuŋ Jwøk ma Jeremaya luummögø ajøle jï nyikuŋ Jwøk ma Ananiya nyïm dïlämme ki jiy bëët moa näk cuŋŋö yi Øt Wuuö Jwøk,",
                    "ID": "5"
                },
                {
                    "text": "ni kööe, ni «Beerra man thur luummï kare. Beerra man ö Wuuö Jwøki ni tïïc gø, ni ö Wuuö Jwøki ni wëëk luup moi bëët thur karge, ni beege luup moa køpï ni jap Øt Wuuö Jwøk ki jiy bëët moa mak ki tøŋ na kïth Babiløn di duuö kany.",
                    "ID": "6"
                },
                {
                    "text": "'Ba ennø, wïny luubö mano caana jïrï nø, ni wïnyö jïrï, ni wïnyö jï jøøi ii bëët.",
                    "ID": "7"
                },
                {
                    "text": "Nyïïkuk Jwøk moa kwøŋ nut nyïmmø cøøn, da gïï maa køpge, ni beege gïï lenye ki gïr gïï mo leth ki gïr täwe mo reyø moo tägi dëët tiet mïëri mo thööth ki dëët akwöm moa døøŋŋø mo nyeye.",
                    "ID": "8"
                },
                {
                    "text": "'Ba nyikuŋ Jwøk mo køpa gïr bëët-mëër, kanyo tïm luumma købe noo thur kare, put ka ŋäc ni nyikuŋ Jwøk manøgø jääŋŋa Wuuö Jwøki møn.»",
                    "ID": "9"
                },
                {
                    "text": "Kanyøgø nyikuŋ Jwøk ma Ananiya jaath puur mana en ŋut nyikuŋ Jwøk ma Jeremaya akäl wøk ni toor gø.",
                    "ID": "10"
                },
                {
                    "text": "Ni ö Ananiya ni cääne ni jiy bëët nutö, ni kööe, ni «Luumma caan Wuuö Jwøki beeye en, ena köö, ni ‹Kaawat mana räny jaath puurri manøgø, aani, teek mar Nabukedenecör nyeny Babiløn na en bäät wïth juurre bëët ni caal jaath puur man wø twöö ŋut rwaath raanynya raanynyø ki yïth cwiiri ariiø.› » Køøre nyikuŋ Jwøk ma Jeremaya aput aay jaak ki jööre.",
                    "ID": "11"
                },
                {
                    "text": "'Ba kanya ö nyikuŋ Jwøki ma Ananiya na nø raany jaath puur mana en ŋut nyikuŋ Jwøk ma Jeremaya, dwør Wuuö Jwøk aö bäät Jeremaya, ni kööe,",
                    "ID": "12"
                },
                {
                    "text": "ni «Ciï ni caanï gø jï Ananiya, ni ‹Luumma caan Wuuö Jwøki beeye en: Ïïni jaath puur man wø twöö ŋut mana raanynyï enø beeye jaath jaak, 'ba mano läw kar manøgø beeye gïr puur ma nywïënyö.",
                    "ID": "13"
                },
                {
                    "text": "Kiper luumma caan Wuuö Jwøki, Jwø Icriel, eni na wïth jammi bëët, beeye en: Aani, gïr puur ma nywïënyö man wø twöö ŋut yaa nø twöö ŋut wïth juurre moøgø bëët nee bëëtge ni ge ena tier Nabukedenecör nyeny Babiløn, ni tïnyge eni. Këël lääc paap yaa nø cïp jïre.› »",
                    "ID": "14"
                },
                {
                    "text": "Kanyøgø nyikuŋ Jwøk ma Jeremaya aköö jï nyikuŋ Jwøk ma Ananiya, ni «Ï na Ananiya en, wïny gïn! Wuuö Jwøk ï käre jääŋŋö, 'ba jiy moi atïïyï nee jïëcge ki luum tööt.",
                    "ID": "15"
                },
                {
                    "text": "Kiper manøgønø, mana caan Wuuö Jwøki beeye en, ena köö, ni ‹Ennø, ï tïïa tïïö niï tøør bäät piny. Yi cwiir man kiree ï puta thøø, kiper ïïni, jiy apwönynyï nee gëëmge ki Wuuö Jwøk.› »",
                    "ID": "16"
                },
                {
                    "text": "'Ba yi cwiinøgø kiree, kanya tïme na dwää abïriiø, nyikuŋ Jwøk ma Ananiya aput thøø.",
                    "ID": "17"
                }
            ]
        },
        {
            "ID": "OT:JER.29",
            "name": "Jeremaya 29",
            "text": [
                {
                    "title": "Luum Weeli Moa Jääŋ Jeremaya Babiløn Baŋ Jøøa Mak Ki Tøŋ ",
                    "text": "'Ba nyikuŋ Jwøk ma Jeremaya agöödö ki wëëlö Jerucalem, ni jääŋ gø baŋ jø døøŋŋø moa näk odööŋ ni kwøw ri moa mak ki tøŋ, ki baŋ dïlämme, ki nyïïkuk Jwøk, ki jiy  bëët moa mak Nabukedenecörri ki tøŋ Jerucalem ni kïth geni Babiløn.",
                    "ID": "1"
                },
                {
                    "text": "Wëëlö manøgø ajääŋŋe ni nyeya ma Jekönaya ki menni ma gwanynyø onø mak ki tøŋ Jerucalem ni nø kïth geni Babiløn, ni bee geni ki jø kööre ki jøøa kwörge døøŋŋø mo wø bëëdö Jerucalem ki dï Juuda bäre, ki rëëmme.",
                    "ID": "2"
                },
                {
                    "text": "Wëëlö manøgø acïp Jeremaya cer Elaca o Capan ki cer Gemariya o Kilkiya, jøøa jääŋ Cëdëkiya nyeny Juuda Babiløn baŋ Nabukedenecör nyeny Babiløn. 'Ba luubö mana en yi wëëlö ogöörö na ennø:",
                    "ID": "3"
                },
                {
                    "text": "Man beeye luumma caan Wuuö Jwøki, Jwø Icriel, eni na wïth jammi bëët, jï jøøa riem Wuuö Jwøki wøk, na mak ki tøŋ Jerucalem na kïth Babiløn:",
                    "ID": "4"
                },
                {
                    "text": "ni «Gëëdu ki uudi ni bëëdu yïthge, ni puru ki pwöth ni cammu gïï wø ciek yïthge.",
                    "ID": "5"
                },
                {
                    "text": "Ni nyöömu ki mään, ni nyöötu ki wäätu ki nyïïu; ni nyöömmu wäätu ki mään, ni wëëgu nyïïu nywøm, nee ge nyöötge ki wäätge ki nyïïge; ni tïmu nou thööth, ni kwäännu ba døø piny.",
                    "ID": "6"
                },
                {
                    "text": "Ni bëëdu nou manynya bëët-mëër yi pääny mana riema u yie nou mak ki tøŋ; ni lämu jï Wuuö Jwøk kiper bëët päänyögø, kiper bëëtmëër mano en yie oen jïïu thuwø.»",
                    "ID": "7"
                },
                {
                    "text": "Kiper luumma caan Wuuö Jwøki, Jwø Icriel, eni na wïth jammi bëët, beeye en, ena köö, ni «Uuni, nyïïkuk Jwøk mou moø ni en dïïu yøø ka ajuuk mou käru cøøkge, ni kär nou wïnynya lääk moge moa met yïthu ki ge nee ge läkge ki ge,",
                    "ID": "8"
                },
                {
                    "text": "kiper luup tööt køpge ka nyeŋŋa jïïu; geni, ge ba jääŋŋa aani.» Luummögø caana Wuuö Jwøki.",
                    "ID": "9"
                },
                {
                    "text": "'Ba luumma caan Wuuö Jwøki beeye en, ena köö, ni «Kanyo thum cwiiri ma pïërabïriiø kiper Babiløn, aani, u lïïma lïïmö, ni ö luumma caana jïïu na beer ni wëëga gø thur kare, ni beeye ki man duua uuni kany paana kwøŋu bëëdö yie.",
                    "ID": "10"
                },
                {
                    "text": "Kiper a na Wuuö Jwøk, acaare moa näk yaa nø caar kiperu ŋääa, ni beege acaare mo duunnö ki bëët mëër jïïu, ni patha acaare mo duunnö ki ränynyö dëëtu, 'ba beeye acaare mo wëëga ŋäädhe maru thur kare yi nyïme.",
                    "ID": "11"
                },
                {
                    "text": "'Ba nyeŋŋa ocøøru, ni ööu ni kwayu aani ki lam, ni ööa ni wïnynya maru.",
                    "ID": "12"
                },
                {
                    "text": "Aano manynyu ni jootu aani, kanyo näk maa manynyu manynyø ki cwïnynyu bäre.",
                    "ID": "13"
                },
                {
                    "text": "Aano jootu møn, a na Wuuö Jwøk, ni duua uuni wøk ki yi bëët laŋ, ni lema uuni yïth mïëc wïth juurre bëët kwöra riema u yïthge bëët, ni duua uuni paana riema u wøk yie nou mak ki tøŋ.» Luummögø caana Wuuö Jwøki.",
                    "ID": "14"
                },
                {
                    "text": "Uuna köö, ni «Wuuö Jwøk waana mooe ki nyïïkuk Jwøk Babiløn kany.»",
                    "ID": "15"
                },
                {
                    "text": "'Ba ennø, wïnynyu luumma caan Wuuö Jwøki kiper nyeya mana läw bäät wäl Deebit, ki jiy bëët mo wø bëëdö pääny Jerucalem kany, ni beege tuuŋu moa näk kär kälö ki uuni kanya mak uuni ki tøŋ.",
                    "ID": "16"
                },
                {
                    "text": "Luumma caan Wuuö Jwøki, eni na wïth jammi bëët, beeye en, ena köö, ni «Ennø, leny ki käc ki täw mo leth jääŋŋa jääŋŋö bäätge, ni wëëga geni ränynyö kaamar nyïïolämmi mo odheeth mo ba løny ki cam kiper mana näk mo geno kwäk.",
                    "ID": "17"
                },
                {
                    "text": "Ni løpa køørge ki tøŋ ki käc ki täw mo leth, ni tïïa geni nee akwöm mo nyeye bëët mo bäät piny yïthge thäŋge ki gïïo tägi dëëtge, ni tïïa geni na gïr acïëni, ni cwïny jiy böö ki gïno tägi dëëtge, na gïr abuua, ni ge di jøøŋŋø yïth mïëc wïth juurre bëët kwöro riema geni yïthge.",
                    "ID": "18"
                },
                {
                    "text": "Kiper geni, luup 'moa, a na Wuuö Jwøk, kärge wïnynyö, ni beege luup moa cara jïge cooth ki dhøk jiya ma nyïïkuk Jwøk. Ni uuni thuwø, u na mak ki tøŋ, dwøra käru wïnynyö.",
                    "ID": "19"
                },
                {
                    "text": "«'Ba ennø, u bëët, u na riema wøk Jerucalem nou mak ka tøŋ, ni kïth u Babiløn, wïnynyu dwøra, a na Wuuö Jwøk.",
                    "ID": "20"
                },
                {
                    "text": "Luumma caan Wuuö Jwøki, Jwø Icriel, eni na wïth jammi bëët,  kiper Akap o Kölaya ki Cëdëkiya o Maycëya, jøøa køp luup tööt jïïu ki nyeŋŋa, beeye en: Ka adïëri møn, aani, ge 'cïba cer Nabukedenecör nyeny Babiløn, ni ö eni ni 'näk geni ni nëënö jïïu ki nyeŋŋu.",
                    "ID": "21"
                },
                {
                    "text": "Ki køør mano tägi dëët jøøgø, jø Juuda bëët moa näk omaaø ki tøŋ na kïth Babiløn, geno bëëdö ni ge cïënö ni ge köö, ni ‹Wuuö Jwøk ïïno raanynye kaamar Cëdëkiya ka Akap na waaŋ nyeny Babilønni ki maac,›",
                    "ID": "22"
                },
                {
                    "text": "kiper mana tïïge ki gïï mo määnö dï Icriel; gena kännö ki luui ki määr nyïïawäätge, ni cäänge ki luup tööt ki nyeŋŋa, mo ge kära köömmö ki geni; 'ba aani, gïïögø ŋääa, kiper ge nëënö jïra.» Luummögø caana Wuuö Jwøki. ",
                    "ID": "23"
                },
                {
                    "title": "Luum Wëëlö Mana Göör Cemaya",
                    "text": "Wuuö Jwøk, Jwø Icriel, eni na wïth jammi bëët, dwøl acaane jïra nee jääŋŋa baŋ Cemaya nyï Nëyëlam, kiper mana jääge ki weeli ki nyeŋŋe baŋ jøøa en Jerucalem bëët ki baŋ dïlämi ma Jepaniya o Maycëya, ki baŋ dïlämme bëët, ni kööe,",
                    "ID": "24-25"
                },
                {
                    "text": "ni «Ï na Jepaniya en, Wuuö Jwøk ïïna røønye na dïlämi kar dïlämi ma Jööda, kiper niï tïmï ni ïïna ŋat wø raŋ Øt Wuuö Jwøk, nee dhaanhø ma bøøl mo døøya ree nyikuŋ Jwøk nee tiete rwaagï yïth orøge, ni twöyï cwaage ko oguudi.",
                    "ID": "26"
                },
                {
                    "text": "?'Ba ennø, aperŋø nø na ba joogï Jeremaya nyï Anathöth ni køp luup jïïu enø?",
                    "ID": "27"
                },
                {
                    "text": "Kiper ena jääk baŋwa ki dwøl Babiløn, ni kööe, ni ‹Bëët laŋ maru känna wøk ki kany mo bäär; beerra man gëëdu ki uudi ni bëëdu yïthge, ni piithu pwöth, ni cammu gïï wø ciek yïthge.› »",
                    "ID": "28"
                },
                {
                    "text": "'Ba dïlämi ma Jepaniya wëëlö manøgø akwaane jï nyikuŋ Jwøk ma Jeremaya.",
                    "ID": "29"
                },
                {
                    "text": "Ni ö dwør Wuuö Jwøki ni put ö bäät Jeremaya, ni kööe,",
                    "ID": "30"
                },
                {
                    "text": "ni «Jääk Babiløn baŋ jøøa näk omaaø ki tøŋ bëët, ni kööï, ni ‹Luumma caan Wuuö Jwøki kiper Cemaya nyï Nëyëlam beeye en: Cemaya luup akøbe jïïu këël na bëëde ni eni kära jääŋŋö, ni tïïc uuni nou ŋäätha luup tööt.",
                    "ID": "31"
                },
                {
                    "text": "Kiper manøgønø, mana ŋøla, a na Wuuö Jwøk, beeye ni Cemaya nyï Nëyëlam ki nyïïkwaaye bëët ge jääla jäälö; eni bäŋ nyikwaare mo bëëdö ni kwøw dï jiy moi, ni eni gïïö beyø noo tïïa kiper jiya ba neene ki waŋe, kiper jiy apwönynye nee gëëmge ki Wuuö Jwøk.› Luummögø caana Wuuö Jwøki.»",
                    "ID": "32"
                }
            ]
        },
        {
            "ID": "OT:JER.30",
            "name": "Jeremaya 30",
            "text": [
                {
                    "title": "Luum Gïïo Tïïc Wuuö Jwøki Ni Dwøga Bëët Jiye Kare ",
                    "text": "Man beeye dwør Wuuö Jwøk, Jwø Icriel, mana caane jï Jeremaya, ena köö,",
                    "ID": "1"
                },
                {
                    "text": "ni «Luup moa caana jïrï bëët göör piny yi wëëlö;",
                    "ID": "2"
                },
                {
                    "text": "kiper ka adïëri møn, da nïne mo öö, mo jiya ma jø Icriel ki jiya ma jø Juuda ge duua ka wøk ki yi bëët laŋ, ni duua geni yi ŋöömö mana cïba jï kwäcge, ni bëëde na marge. Luummögø caana Wuuö Jwøki.»",
                    "ID": "3"
                },
                {
                    "text": "'Ba moi beege luup moa caan Wuuö Jwøki kiper jø Icriel ki jø Juuda, ena köö,",
                    "ID": "4"
                },
                {
                    "text": "ni «Luumma caan Wuuö Jwøki beeye en: Da dööt jiy mo wïnyö, mo dëëtge kwanynyi ki lwär mo dwøŋ, ni bäŋ bëët-mëër poge.",
                    "ID": "5"
                },
                {
                    "text": "Pëënynyu dëëtu mø, ni raŋŋu gø døøc, nee da dïcwøø mo olwaar ki nyilaal. ?A ennø, aperŋø ni jooda cwøw bëët ni ŋati man nø piere ee maa ki ceŋŋe kaamar dhaagø mo ogøøc mäc lwaarri en? ?Na aperŋø ni nëën täärnyïm ŋati man nø no oniduk ki lwär en?",
                    "ID": "6"
                },
                {
                    "text": "Wui! Dïcäŋo täk gïïögø yie otïmö na cäŋ mo raac døc, mo bäŋ cäŋ mo pääri ki gø; ni beeye cäŋo pïïc gïï mo lethi yie dëët nyïïkwaac Jeekap,  'ba geno piem yïth gïïögø.",
                    "ID": "7"
                },
                {
                    "text": "«'Ba Wuuö Jwøk, eni na wïth jammi bëët, aköö, ni ‹Kanyo tïme na dïcäŋöce, teek dïïm mana en bäätge na caal jaath puur man wø twöö ŋut rwaath raanynya raanynyø, ni päda geni, ni bëëtge ni ge patha laaŋe këët jï jiy mo path.",
                    "ID": "8"
                },
                {
                    "text": "'Ba geno bëëdö ni ge tïnynya aani, a na Wuuö Jwøk, Jwøk marge, ki nyeya marge ma Deebit, ŋato thïïŋa jïge.",
                    "ID": "9"
                },
                {
                    "text": "« ‹Wui, jø Icriel, u na nyïïkwaac dhaanhnha ma Jeekap, « ‹käru lwäyö, ni ba bwøk cwïnynyu; kiper ka adïëri møn, a na Wuuö Jwøk, uuni ki jøw käl dëëtu, u piema piemø paanøgø ni kare bäär ki pou enø, na kïth uuni yie ki tøŋ. Ni ööu, u na nyïïkwaac Jeekap, ni duu pou ni bëëdu mëëth ni uuno nikwak, ni bäŋ ŋat mo wëëk uuni lwär.",
                    "ID": "10"
                },
                {
                    "text": "Kiper a na Wuuö Jwøk, a ena buutu naa peemma uuni. Aani, tiet mïëc wïth juurre bëët moa keetha uuni yïthge, raanynya raanynyø na bäre. 'Ba uuni, u ba raanynya bäre. U pwönynya pwönynyö ka ajäla mana näk kare, nou ba wiia ka ajäla.›",
                    "ID": "11"
                },
                {
                    "text": "«Luumma caan Wuuö Jwøki beeye en, ena köö, ni ‹Bëëtö maru na raac atïmö kaamar ŋwellø mo ba caŋŋi, ni bëëdö kaamar atwøda mo raac døc.",
                    "ID": "12"
                },
                {
                    "text": "Bäŋ ŋat mo køny uuni ki rääö maru, ni bäŋ gïn mo dwøk bëëtö maru kare, ni bäŋ køny mo joot kiperu.",
                    "ID": "13"
                },
                {
                    "text": "Wïth juurre moa mëërru ki geni na dwätu ki geni bëët wïthge awïl ki uuni; ni ge ba many uuni këët; kiper dëëtu amooa ki gïï mo leth mo caala man wø tïïc nyïïmänni, ni jääla uuni kaawat man wø tïïc ŋat mo cwïnye ba pädhi ki tïïc gïn mo leth. Gïnögø atïïa dëëtu kiper bääyö maru dwøŋ døc, ni raay mou thööth døc.",
                    "ID": "14"
                },
                {
                    "text": "?Aperŋø nø ni kwöŋŋu kiper gïïø ni leth yøø ni caal atwøda mo raac enø, mo rääm mare ba døø piny? Gïnögø atïïa dëëtu kiper bääyö maru dwøŋ døc, ni raay mou thööth døc.",
                    "ID": "15"
                },
                {
                    "text": "« ‹'Ba jøw raany uuni bëët di raanynyø, ni ö nyïïmännu bëët ni maai ki tøŋ; ni ö jøw käl japu ki teek ni käl japge thuwø, ni ö jøw twier uuni bëët ni wëëga geni twier.",
                    "ID": "16"
                },
                {
                    "text": "'Ba a na Wuuö Jwøk, a caana gø ni bëëtö maru na raac dwøga kare ni beer, ni beeye bëëtö maru ni caal atwøda, kiper uuna cwøl jiyi ni u ege jarø jaak, ni köge, ni «Jø Dhayan, bäŋ ŋat many geni.» ›",
                    "ID": "17"
                },
                {
                    "text": "«Luumma caan Wuuö Jwøki beeye en, ena köö, ni ‹Ka adïëri møn, mïëc jiya ma nyïïkwaac Jeekap 'dwøga kwörge, ni nyoodha mëër mara jïge kwör bëëte moge. Jerucalem cäŋ ka geer wïïe mana no oränynyö, ni ö paan dwøŋŋi ni cäŋi dwøk kare mana dïkwøŋ. ",
                    "ID": "18"
                },
                {
                    "text": "Ni ö dudi mo dwøk met ec ki dwør meeŋ ni wïny ge yïthge. Ni meeda geni ni thööth, ni kwäänge ba døø piny; ni wëëga geni wøør, ni ba bëëtge na jiy mo bäŋ karge.",
                    "ID": "19"
                },
                {
                    "text": "Nyïïkwaac Jeekap obëëdö ki bëëtö mo caala mana dïkwøŋ, ni tïmge na lwaak mo tietge yaa këël piny nyïma; ni jääla jø wø caan geni bëët.",
                    "ID": "20"
                },
                {
                    "text": "Dïbwödhi marge otïmö na ŋat mo ena rege, ni beeye kwäärö mo käla dëëtge. eno nyïïa buuta, ni ö baŋa. ?Kiper aŋa ni løny jïre keere ki man ö baŋa, a na Wuuö Jwøk?",
                    "ID": "21"
                },
                {
                    "text": "Uuni, u bëëdö ni uuna jiya, ni bëëda ni aana Jwøk maru.› »",
                    "ID": "22"
                },
                {
                    "text": "'Ba ka adïëri møn, wëër mar Wuuö Jwøk öa bäät jøøa reyø kaamar atuunna, ni beeye atuunna mo teek døc mo raanynya geni.",
                    "ID": "23"
                },
                {
                    "text": "Wuuö Jwøk ba døø ŋääe ki wëër mare ni wø liel kaamar maac, këël mano tïïc mana en cwïnye ni wëëk gø thur kare. 'Ba kanyo täk gïïögø yie ya aŋuun nïne, tiere ojootu na kare.",
                    "ID": "24"
                }
            ]
        },
        {
            "ID": "OT:JER.31",
            "name": "Jeremaya 31",
            "text": [
                {
                    "title": "Luum Duun Jø Icriel Poge ",
                    "text": "Wuuö Jwøk aköö, ni «Yi kar kaace aano bëëdö ni aana Jwøk mar wïth tuŋi bëët mo jø Icriel, ni bëëtge ni gena jiya.»",
                    "ID": "1"
                },
                {
                    "text": "Man beeye luumma caan Wuuö Jwøki, ena köö, ni «Jø Icriel moa bøth ni kwøw dhi tøŋ, gena jïtö ki køny baŋa dï paap, kanya cääthge ni ge manynya kar jwöm.»",
                    "ID": "2"
                },
                {
                    "text": "Wuuö Jwøk ree anyoodhe jïge cøøn kany mo bäär, ni kööe, ni «Aana bëëdö naa mëër ki uuni ki mëër mo bäŋ cuŋŋe; kiper manøgønø, uuna nyïïa buuta ki køør mëër mara ni wø ba jøøl.",
                    "ID": "3"
                },
                {
                    "text": "Wui, jø Icriel, u na caal nyakøø mo dëër dïcwøø poot kuue, aani, bëëtö maru cäŋa dwøk kare, ni døø kare møn. Ni cäŋu nyïïanëët mou kwanynyø, ni cou baŋ meeŋ ki jø wø miel ni yïthge met.",
                    "ID": "4"
                },
                {
                    "text": "Uuno cäŋ pïïdhö ko omøki bäät thuuri mo Cameria; ni jøw pïïdhö, nyïï gïïa piithge ocamge.",
                    "ID": "5"
                },
                {
                    "text": "Kiper da nïne mo öö, mo jø wø kurö bäät kït Ipariem, ge cwötö ni köge, ni ‹Ööø maal, ni cøø maal Dhayan baŋ Wuuö Jwøk, Jwøk marø.› »",
                    "ID": "6"
                },
                {
                    "text": "Kiper man beeye mana caan Wuuö Jwøki, ena köö, ni «Wärru ni yïthu met ni döötu ena maal kiper nyïïkwaac Jeekap, ni kwöŋŋu ki met ec kiperge, ge na karge dwøŋ dï wïth juurre, ni køpu pwøc maru ni kwayu Jwøk, nou köö, ni ‹Wuuö Jwøk, piem jiyï ma jø Icriel moa näk odööŋ ni kwøw.›",
                    "ID": "7"
                },
                {
                    "text": "Ka adïëri møn, a na Wuuö Jwøk, ge 'duua kany ki yi paana en jï løø wï-piny, ni lema geni yïth kwöra bäyö bäät piny bäre, ki jiy moa näk cööye ki moa näk ŋööte moa en dïge, ki mään moa näk yïthge da jiy, ki mään moa näk dëëtge da mäc lwaar bëët;  ni duuge kany ni gena lwaak mo päl.",
                    "ID": "8"
                },
                {
                    "text": "Geno duui ni ge jwöŋö, ni bwødha geni ni ge lämö; ni wëëga geni wääth ni ge lwøra lak näm, ki øtjöö mo thïïŋ mo bäŋ gïn mo cwanyge tietge ree; kiper beeye aani na wää jø Icrielli, geni na jø Ipariem na caal kanynya.",
                    "ID": "9"
                },
                {
                    "text": "«U na wïth juurre, wïnynyu luum Wuuö Jwøk, ni caannu gø jï mïëri moa kwörge bäyö, ni kööu, ni ‹Eni na keeth jø Icriel, ge cäŋe ka cooŋŋø, ni gwøk geni kaawat man wø ö dïkwääyi wø gwøk pïïth dïëk moe.›",
                    "ID": "10"
                },
                {
                    "text": "Kiper Wuuö Jwøk nyïïkwaac Jeekap wïïle wøk, ni piem geni cer ŋata näk teek mare opöödhö ni kaala geni.",
                    "ID": "11"
                },
                {
                    "text": "Ni öge ni kwöŋge ki met ec bäät Kïn Dhayan, ni mïn yïthge ki gïïo beyø noo cïp Wuuö Jwøki jïge, ni beege beel, ki køøŋ nyïïomøki, ki maaw, ki nyïïdïëk ki nyïïrøøe. Ni ö bëëtö marge ni lødhe ni caala ajïniina mo di jøøyø ki pïï, ni bëëtge ni bäŋ öölö bäätge këët na bäre bäre.",
                    "ID": "12"
                },
                {
                    "text": "Kar kaace, nyïïakuue yïthge omïnni ni mielge, ni mïn yïth wøpe ki jø døøŋŋø bëët, kiper kïmmö marge odøøya met ec, ni cøma cwïnyge, ni wëëga yïthge mïnnö na kar pänh cwïny.",
                    "ID": "13"
                },
                {
                    "text": "Aani, dïlämme caama caamø døc ki cam mo päl, ni ö jiya ni jäŋge ki gïïo beyø noo cïba jïge.» Luummögø caana Wuuö Jwøki.",
                    "ID": "14"
                },
                {
                    "text": "Man beeye mana caan Wuuö Jwøki, ena köö, ni «Da dwøl mo wïnyö yi Reema, ni jiy göö ko oduuru ni yïthge ege keeyø, ni beeye Reecal ni jwöŋi kiper obwöre moe, ni kweere ki man cïp cwïnye piny kiper obwöre moe, kiper na bäŋe nyilaal mo odööŋ.»",
                    "ID": "15",
                    "comment":"Reecal beeye cï Jeekap, waŋ thäk jø Icriel. Reecal kany beeye jø Icriel moa jwöŋö."
                },
                {
                    "text": "Man beeye mana caan Wuuö Jwøki, ena köö, ni «Weyu gøøc ko oduuru, ni pooyu pï nyeŋŋu, kiper öölö maru ba cam paapi; jø pou duuö ki yi ŋöömö mar nyïïmän.",
                    "ID": "16"
                },
                {
                    "text": "Ni ö ŋäädhe maru ni thur kare yi nyïme, kiper jø pou oduu yi ŋöömö mana näk thööŋge.",
                    "ID": "17"
                },
                {
                    "text": "«Ka adïëri møn, dööt jø Ipariem wïnyö jïra ni ge jwöŋö, ni ge köö, ni ‹Waana pwötï kaamar nyirøøa mo wïïe känni, ni wïnywa pwöc manøgø; duu waani baŋï, nee bëëtö marwa døø kare, kiper ï na Wuuö Jwøk, bee ï na Jwøk marwa.",
                    "ID": "18"
                },
                {
                    "text": "Kiper ki køør mana gaawa wøk, rewa acäŋwa løgø; ki køør mana pwöny waani, kööthwa agøøcwa; nyeŋwa atïmö ni law ni lää wïthwa, kiper ajøøŋ mar gïïa tïïcwa dïkwøŋ ena bäätwa.› » ",
                    "ID": "19"
                },
                {
                    "text": "Wuuö Jwøk aköö, na «?Aŋø, Ipariem paa wääda mana pere leth jïra? ?Aŋø, eni paa nyilaal mana met yia ki gø? Ka adïëri møn, këël na bëëda naa cäänö dëëre ki gïï mo leth, eni poot lääŋŋa lääŋŋö. Kiper manøgønø, cwïnya ena baŋe; ka adïëri møn, mëër mara nyoodha nyoodhø jïre.» Luummögø caana Wuuö Jwøki.",
                    "ID": "20",
                    "comment":"Ipariem wära jø Icriel."
                },
                {
                    "text": "«Wui Icriel, ï na caal nyakøø mo dëër dïcwøø poot kuue, Määny øtjöö marï ki nyuuthe; cööth piny ki jenni mo nyootha jöö; ni cïbï acaayï øtjööra kwøŋï cør yie. ööï ni duuï yïth päänye moï.",
                    "ID": "21",
                    "comment":"Icriel wära jø Icriel."
                },
                {
                    "text": "?Wui, nyaara ma Icriel, ï ni cwïnyï ogaa wøk en, a këël kany mo nyïëdi nø noo bëëdï niï wïdö jaak? Kiper Wuuö Jwøk tïïö ki gïn mo nyään bäät piny, ni beeye ni dhaagø dïcwøø gwøe gwøø.»",
                    "ID": "22"
                },
                {
                    "text": "Man beeye luumma caan Wuuö Jwøki, Jwø Icriel, eni na wïth jammi bëët, ena köö, ni «Kanyo dwøga bëëtö mar jiya kare, luummi en ocäŋge caannø yi ŋööm Juuda ki yïth päänye moe, ni köge, «ni ‹Ï na paac man wø joot adïëri yie, paana en bäät kïnna en kur keere, ïïno gwïëth Wuuö Jwøki.›",
                    "ID": "23"
                },
                {
                    "text": "Jiy geno bëëdö na aciel Juuda ki yïth päänye moe bëët, këël ki jø puur ki jø wø kwaac dïëk.",
                    "ID": "24"
                },
                {
                    "text": "Ni tïïa dëët jøøa näk oööl nee nigethïk, ni caama jøøa näk obup ni jäŋge.»",
                    "ID": "25"
                },
                {
                    "text": "Kar kaagø aana päy, ni peera nyeŋŋa, ni bëëda ni yia met ki køør luubö mana jooda naa ena yïth niine.",
                    "ID": "26"
                },
                {
                    "text": "Wuuö Jwøk aköö, ni «Ka adïëri møn, da nïne mo öö, mo dï ŋööm Icriel ki dï ŋööm Juuda jøra jørø ki kunhnhö mar dhaanhø ki kunhnhö mar lääy.",
                    "ID": "27"
                },
                {
                    "text": "Kaa mana bëëda naa neeta geni ki man cööda geni wøk, ni nyaaa geni piny, ni raanynya geni, ni tïïa gïï mo leth dëëtge, aani, a na Wuuö Jwøk, ge cäŋa ka neetø, ni tïïa geni ni teek, ni këëlla tietge piny.",
                    "ID": "28"
                },
                {
                    "text": "'Ba ki yïth nïröke jiy ba cäŋ köö këët, «ni ‹Wëëe acämö ki nyïïomøki mo wac, ni ö liiri mar lak ni pïïe baŋ obwöre.›",
                    "ID": "29"
                },
                {
                    "text": "'Ba ŋati man nø otïmö ni thøw kaper raaye keere; ŋato cam nyïïjerø wac yøø, eni ki dëëre lage tïmö ni liir.» ",
                    "ID": "30"
                },
                {
                    "title": "Luum Luubö Mano Nyään Mano Tuut Wuuö Jwøki Ki Jiye",
                    "text": "Wuuö Jwøk aköö, ni «Ka adïëri møn, da nïne mo öö, maa tudö ki luubö mo nyään ki jø Icriel ki jø Juuda,",
                    "ID": "31"
                },
                {
                    "text": "mo ba caal luubö mana kwøŋa tuut ki kwäcge kanya maa ceŋge ni käla geni wøk ki Ijep, ni beeye luumma tuuda ki geni na dhalge, këël na bëëda jïge naa bëëdö kaamar dïcwøø ki cïïe.",
                    "ID": "32"
                },
                {
                    "text": "'Ba luubö mano tuuda ki jø Icriel yïth nïröke beeye en: Aani, ciik 'moa okïtha wïthge, ni gööra geni yïth cwïnyge. Ni bëëda ni aana Jwøk marge, ni bëëtge ni gena jiya.",
                    "ID": "33"
                },
                {
                    "text": "Ni këël doo bëëdö ni bäŋ ŋat pwöny watge ki coki, ni ‹Bëëdï niï ŋäya Wuuö Jwøk,›  geno bëëdö naa ŋäcge bëët, ni tägi ka jiy moa kwörge therø këël jiy moa kwörge døøŋŋø; kiper gïïa bacge wiia wiiø, ni ba para wïïa ki raay moge këët.» Luummögø caana Wuuö Jwøki.",
                    "ID": "34"
                },
                {
                    "text": "Man beeye luumma caan Wuuö Jwøki, eni na tïïc cäŋ nee rienye ki waŋcäŋ, na cïp dwääy ki ceer kwörge nee rienyge ki wäär, eni ni wø dhäy naama dwøŋ, ni bëët odhänynyi mare ni lwör, eni na näk nyeŋŋe beeye Wuuö Jwøk, Jwø wïth jammi bëët,",
                    "ID": "35"
                },
                {
                    "text": "ena köö, ni «Ni näk mo cäŋ ki dwääy ki ceer tïïc mana cïba jïge ba tïïcge këët, kar kaace nyïïkwaac jø Icriel ge puta tïmö ni ge patha wï jur këët mana en cera.» Luummögø caana Wuuö Jwøki.",
                    "ID": "36"
                },
                {
                    "text": "Man beeye luumma caan Wuuö Jwøki, ena köö, «Ni näk mo løny ki man røm cuŋ maal kuya, ni løny ki man joot tiet ŋøøm kuya ki gïïa en yie bëët, kar kaace, nyïïkwaac jø Icriel kwiera kwierø kiper gïïa reyø bëët na tïïcge.» Luummögø caana Wuuö Jwøki.",
                    "ID": "37"
                },
                {
                    "text": "Wuuö Jwøk aköö, ni «Ka adïëri møn, da nïne mo öö, mo pääny Jerucalem cäŋ ka geerrø jï Wuuö Jwøk, ni tägi ka ri Øt Koor Mar Ananel këël mano këët dhi kiir mana cwøl ni Gøøt.",
                    "ID": "38"
                },
                {
                    "text": "Ni ö keewi ni aae ni thïïŋ ni coonya ri thuur Garëp, ni cäŋ bännö ni pööth Göath.",
                    "ID": "39"
                },
                {
                    "text": "Ni ö ya agäm-kïdi bäre kany wø leeŋ jiy yie moa no othøw, kany wø wet bur yie, ki pwöth bëët moa en deŋ waŋ Naam Kidaran løø paac jï løø kur tuul-cäŋ, këël mano pïïe kanya gun kiirri ki yie buut dhi kiir mana cwøl ni Dhi Kiir Okwëënyi, ni tïmge ni ge ena kur keerge jï Wuuö Jwøk. 'Ba päänyögø obëëdö ni ba daak ni ba nyaa piny këët na bäre bäre.»",
                    "ID": "40"
                }
            ]
        },
        {
            "ID": "OT:JER.32",
            "name": "Jeremaya 32",
            "text": [
                {
                    "title": "Luubö Mana Ö Nyeya Ma Cëdëkiya Na Jääl Jeremaya Ki Gø ",
                    "text": "'Ba dwør Wuuö Jwøk aö bäät Jeremaya ri paac cwiiri moa beet Cëdëkiya ni ena nyeny Juuda, kanya tïme na ri cwiiri apaar ka abära moa beet Nabukedenecörri ni ena nyeny Babiløn.",
                    "ID": "1"
                },
                {
                    "text": "'Ba kar kaace beeye kanya bëët jø lenynyi mo nyeny Babiløn ni Jerucalem ege ciel dïër, ni nyikuŋ Jwøk ma Jeremaya odëët yi kal mar jø koor mana en paan dwøŋ mar nyeny Juuda.",
                    "ID": "2"
                },
                {
                    "text": "Kiper beeye Cëdëkiya nyeny Juuda na dëët Jeremaya yi kal, ni kööe jïre, na «?Aperŋø na køpï luupi ii? Ïïna köö ni Wuuö Jwøk aköö, ni ‹Ka adïëri møn, pääny man en 'cïba cer nyeny Babiløn, ni ö eni ni mac gø.",
                    "ID": "3"
                },
                {
                    "text": "Ni Cëdëkiya nyeny Juuda ba bøth ceŋ jø Babiløn, 'ba ka adïëri møn, eno cïp cer nyeny Babiløn, ni ö eni na Cëdëkiya ni cääne ki nyeny Babiløn ni ge løøŋŋa dhøkge, ni joot gø møn ni ge neeta nyeŋge.",
                    "ID": "4"
                },
                {
                    "text": "Nyeny Babiløn Cëdëkiya okïth Babiløn, ni ö Cëdëkiya ni bëëde kaace këël kanyo cøøa baŋe.› Ni cäŋï köö ni Wuuö Jwøk aköö, ni ‹U ni jø paani en, këël u doo këëdö ki jø Babiløn, leny maru ba thur kare.› » ",
                    "ID": "5"
                },
                {
                    "title": "Luum Pwödhö Mana Ŋeew Jeremaya",
                    "text": "'Ba dwør Wuuö Jwøk mana ö bääta, a na Jeremaya, beeye en, ena köö,",
                    "ID": "6"
                },
                {
                    "text": "ni «Ennø, Anamel o Calum cöök wäru ööa baŋï ni kööe jïrï, ni ‹Ŋeew pwödhö mara mana en ya Anathöth, kiper øøna tuuŋ ni løny jïrï ki man tïme ni ŋeewa ïïni.› »",
                    "ID": "7"
                },
                {
                    "text": "Køøre Anamel o cöök wära aö baŋa yi kal mar jø koor, kaawat mana caan Wuuö Jwøki, ni kööe jïra, ni «Ïïni, beerra man ŋeewï pwödhö mara  mana en ya Anathöth na en yi ŋööm Benjamen, kiper øøna tuuŋ ni løny jïrï ki man tïme ni ŋeewa ïïni nee dööŋe jïrï. Ŋeewï nee tïme na marï.» Køøre, aani, aputa ŋäc ni dwørøgø beeye dwør Wuuö Jwøk møn.",
                    "ID": "8"
                },
                {
                    "text": "Kanyøgø pwödhö manøgø na en ya Anathöth enø aputa ŋeew baŋ Anamel o cöök wära, ni røma gwet-bïrö apaar ka abïriiø jïre.",
                    "ID": "9"
                },
                {
                    "text": "'Ba nyeŋŋa agööra yi wëëlö tier luubö mana jïëcwa bääte, ni mwöna gø ni jøøa cwøla nutö, ni cïba gwel bäät rumi ni røma geni.",
                    "ID": "10"
                },
                {
                    "text": "Køøre wëël ŋïëw mana näk omwönö ki mana näk kär mwönö, moa näk luubö mana jïëcwa bääte ogöörö yïthge, alwøra,",
                    "ID": "11"
                },
                {
                    "text": "ni cïba weetøgø jï Baruk o Neriya nyikwaar Maciya nyïm Anamel o cöök wära, ki nyïm jiy moa nut na göör nyeŋge yïth weet ŋïëw moøgø, ki nyïm jø Juuth bëët moa näk opï piny yi kal mar jø koor.",
                    "ID": "12"
                },
                {
                    "text": "Ni köömma Baruk nyïm jøøa nut bëët, ni kööa,",
                    "ID": "13"
                },
                {
                    "text": "ni «Luumma caan Wuuö Jwøki, Jwø Icriel, eni na wïth jammi bëët, beeye en, ena köö, ni ‹Lwør weet ŋïëw moi, mana näk omwönö ki mana näk kär mwönö, ni kanï geni yi dak, kiper nee ruuge ki kany mo bäär.›",
                    "ID": "14"
                },
                {
                    "text": "Kiper luumma caan Wuuö Jwøki, Jwø Icriel, eni na wïth jammi bëët, beeye en, ena köö, ni ‹Uudi ki pwöth beel ki pwöth omøki ocäŋ ŋeewø yi ŋöömmi en.› »",
                    "ID": "15"
                },
                {
                    "text": "'Ba kanya nø cïba wëël ŋïëw jï Baruk o Neriya, aana lämö jï Wuuö Jwøk, ni kööa,",
                    "ID": "16"
                },
                {
                    "text": "«Wui, Kwäärö Wuuö Jwøk, beeye ï na cwääc maal ki piny ki køør teek badï na dwøŋ! Bäŋ gïn dhäthi jïrï!",
                    "ID": "17"
                },
                {
                    "text": "Beeye ïïni ni wø nyooth mëër marï ni wø ba jøøl jï jiy ma kum kum, 'ba ïïni, gïïa reyø ni wø bac wëëe wø coolï coolø dëët obwöre moge mo wø ööi køørge. Bee ï na Jwøa dwøŋ na teek, ni nyeŋŋï beeye Wuuö Jwøk, Jwø wïth jammi bëët.",
                    "ID": "18"
                },
                {
                    "text": "Acaara marï dwøŋ, ni tïïe moï wø tïïyï ka teek mo dwøŋ, ni waŋï iï peerø bäät uutjïëth tïïe mo jiy bëët, ni ŋati man nø wø cunnï cunnö ki køør bëëtö mare ki tïïe moe.",
                    "ID": "19"
                },
                {
                    "text": "Ïïna tïïö ki nyuuthe ki gïï mo rëëma ec yi ŋööm Ijep, ni ï wø poot tïïö ki nyuuthe yi ŋööm Icriel ki dï jiy ma teeŋi këël dïcäŋi en, ni tïïyï nyeŋŋï nee wïnye kaawat man bëëde dïcäŋi en.",
                    "ID": "20"
                },
                {
                    "text": "Ïïni, jiyï ma jø Icriel akälï wøk ki yi ŋööm Ijep ki køør ŋïïce ki gïïa näk rëëma ec, na tïïyï ki køør teek badï na dwøŋ, ki gïïa døøŋŋø na tïïyï na kännö ki lwär.",
                    "ID": "21"
                },
                {
                    "text": "Ni cïpï ŋöömmi en jïge, ni beeye ŋöömma kööŋï kipere jï kwäcge ni cïpï cïbö jïge, ŋöömma näk caak ki maar kïc päl yie.",
                    "ID": "22"
                },
                {
                    "text": "Ni öge yie ni macge gø, 'ba dwørï kärge wïnynyö, ni kärge cäädhö køør ciik moï. Ni bäŋ gïn mo ege tïïö kiper gïïa köömmï geni ki ge bëët nee kïthge bäät tïïc, ni beeye tiere gø na jääŋŋï gïï na leth bëët ii bäätge.",
                    "ID": "23"
                },
                {
                    "text": "«Ennø, ŋøøm moø ni thør jø Babilønni deŋ kiir pääny enø, anø pïï maal kiper nee pääny macge; 'ba kiper mäny ki käc ki täw mo leth, pääny aløny ni cïba ceŋ jø Babiløn, jøø ni këëdi ki gø yøø. 'Ba kawaane, gïna caanï kiper päänyi en anø tägö, ni nëënö jïrï.",
                    "ID": "24"
                },
                {
                    "text": "Wui, Kwäärö Wuuö Jwøk, ïïna cäänö ki aani ni kööï, ni ‹Ŋeew pwödhö jïrï ki gwel nyïm jiy mo iï cwølø,› 'ba pääny onø cïp ceŋ jø Babiløn.»",
                    "ID": "25"
                },
                {
                    "text": "Kanyøgø dwør Wuuö Jwøk aö bääta, a na Jeremaya, ni kööe,",
                    "ID": "26"
                },
                {
                    "text": "ni «Neenï, beeye aani na Wuuö Jwøk, Jwø wïth gïïa kwøw bëët. ?Aŋø, da gïn mo dhäthö jïra?",
                    "ID": "27"
                },
                {
                    "text": "Kiper manøgønø, gïn caana en, a na Wuuö Jwøk, beeye en: Ka adïëri møn, päänyi en 'cïba ceŋ jø Babiløn, cer Nabukedenecör nyeny Babiløn, ni mac gø.",
                    "ID": "28"
                },
                {
                    "text": "Ni ö jø Babilønni moø ni këëdi ki päänyi en, ni dønyge yie, ni nyepge gø ki maac ni waaŋge gø. Ni waaŋge uudi bëët mo wø wääŋ jiyi bäätge ki gïn wø jïye ŋwääi ni met jï jwøa cwøl ni Baal, ni wø kunyge piny bäätge ki muuy mar køøŋø jï juu møøk, ni raanyge cwïnya. ",
                    "ID": "29"
                },
                {
                    "text": "«Ka adïëri møn, jø Icriel ki jø Juuda bëëdö ni ge tïïya gïï mo nëëni ni reyø keerge ki jïra, ni tägi ki kanya täkge bëëtö cøøn; kiper geni, ge bëëdö ni ge raanynya cwïnya keere ki køør gïï wø tïïcge.",
                    "ID": "30"
                },
                {
                    "text": "Ka adïëri møn, päänyi en atïmö na gïn mo raanynya cwïnya mo käla wëër mara bääte, ni tägi ki kanya geeri, këël dïcäŋi en. Kiper manøgønø, raanynya raanynyø nyïma,",
                    "ID": "31"
                },
                {
                    "text": "kiper gïïa reyø bëët na tïïc jø Icrielli ki jø Juuda ni raanyge cwïnya, ni beeye geni ki nyeye moge, ki jø kööre moge, ki dïlämme moge, ki nyïïkuk Jwøk moge, ki jø wø bëëdö Jerucalem ki dï Juuda bäre.",
                    "ID": "32"
                },
                {
                    "text": "Ni öge bëët ni luuge ŋäthge baŋa ni patha nyïmge; ni këël na bëëda naa pwönynya geni cooth, ïthge kärge ciiø nee pwöc wïnyge.",
                    "ID": "33"
                },
                {
                    "text": "'Ba gïïa näk ec raac ki ge døc ni wø lamge akïthge yi øtø man wø cwøl ri nyeŋŋa, ni ge tïïya gø ni ba waany.",
                    "ID": "34"
                },
                {
                    "text": "Ni gëëtge ki kwör lam jï Baal ya agäm-kïdi mana cwøl ni Ben Inöm, nee wäätge ki nyïïge waaŋge no olämme kaace jï Mölek, ni beeye gïn mo ge kära köömmö ki man tïïcge gø, na acaac gïnögø bäŋgø mo ö wïïa thuwø ki man tïïcge gïïögø ni ec raac ki ge døc yøø, ni wëëkge jø Juuda bääyö.",
                    "ID": "35"
                },
                {
                    "text": "«'Ba këël na bëët jø Jerucalemmi ni ge köö, ni ‹Päänyi onø cïp cer nyeny Babiløn ki køør leny ki käc ki täw mo leth,› a na Wuuö Jwøk, Jwø Icriel, gïn caana en kiper päänyi beeye en:",
                    "ID": "36"
                },
                {
                    "text": "Ka adïëri møn, aani, jiya lema lemø yïth kwöra riema geni yïthge bëët kanya räny cwïnya ni wëëra ki geni ki wëër mo liel kaamar maac; ni duua geni kany en, ni bëëtge ni geno nikwak.",
                    "ID": "37"
                },
                {
                    "text": "Ni bëëtge ni gena jiya, ni bëëda ni aana Jwøk marge.",
                    "ID": "38"
                },
                {
                    "text": "Ni mooa geni ki cwïny aciel ni cääthge ki jöö aciel, nee bëëtge ni ge lwäär ki aani cooth, nee bëëtö marge ki bëëtö mar obwöre moge moo ööi køørge tïme ni beer.",
                    "ID": "39"
                },
                {
                    "text": "Ni ööa ni tuda ki luubö ki geni mo bëëdö na bäre bäre, ni beeye ni gïn mo beer ba wiia ki man tïïa gø jïge. Ni mooa cwïnyge ki lwär, ni bëëtge ni ge lwäär ki aani cooth, naa ba wecge.",
                    "ID": "40"
                },
                {
                    "text": "Aani, a bëëdö ni yia met ki geni naa tïïya gïn mo beer jïge, ni këëlla tietge piny døøc yi ŋöömmi en, ni tïïa ki cwïnya bäre ki jwïëya bäre.",
                    "ID": "41"
                },
                {
                    "text": "«Kiper gïn caana en, a na Wuuö Jwøk, beeye en: Kaawat mana tïïa gïï na leth bëët ii dëët jøøi, aani, gïïa beyø bëët na caana kiperge tïïa tïïö jïge.",
                    "ID": "42"
                },
                {
                    "text": "Pwöth ocäŋ ŋeewø yi ŋöömmi en, ŋööm wø cään jiyi kipere no oränynyö, ni bäŋ dhaanhø ni bäŋ lääy mo bëëdö yie, ni eno nø cïp ceŋ jø Babiløn.",
                    "ID": "43"
                },
                {
                    "text": "Jiy pwöth oŋeewge ki gwel, ni göörge luum ŋïëw piny yïth weet ŋïëw, ni mwönge geni nyïm jiy mo ege cwølø. Gïnögø otïïcge yi ŋööm Benjamen, ki mïëri moa en deŋ Jerucalem, ki yïth mïëc Juuda, ki yïth mïëri moa en bäät thuuri, ki yïth mïëri moa en yi ŋöömma näk ree ee päärö, ki yïth mïëri mo Nëgëp. Kiper bëëtö marge 'cäŋa dwøk kare ni beer.» Luummögø caana Wuuö Jwøki.",
                    "ID": "44"
                }
            ]
        },
        {
            "ID": "OT:JER.33",
            "name": "Jeremaya 33",
            "text": [
                {
                    "title": "Luumma Caan Wuuö Jwøki Nee Bëët Jø Juuda Ki Jø Icriel Dwøk Kare ",
                    "text": "'Ba dwør Wuuö Jwøk acäŋ ö bäät Jeremaya ri rietge, kanya bëët Jeremaya ni poot noo dëët yi kal mar jø koor, ni kööe,",
                    "ID": "1"
                },
                {
                    "text": "ni «Man beeye luumma caan Wuuö Jwøki, eni na cwääc piny ni tïïc gø nee bëëde kare, eni na näk nyeŋŋe beeye Wuuö Jwøk, ena köö,",
                    "ID": "2"
                },
                {
                    "text": "ni ‹Cwøl aani, løøa løø jïrï, ni cara gïï mo døøŋŋø jïrï mo tietge ba løny joot jïrï, mo kuyï.›",
                    "ID": "3"
                },
                {
                    "text": "Kiper a na Wuuö Jwøk, Jwø Icriel, aana cäänö kiper luum uudi mo pääny Jerucalem man, ki luum uudi mo nyec Juuda moa nyaa piny nee kiir thør ki geni kiper leny mano këël ki jø Babiløn, nee ba ïnhge yi kiir ki bäät ŋøøm moa thørge deŋ kiir.",
                    "ID": "4"
                },
                {
                    "text": "'Ba kanyo këëtge ki jø Babiløn, uudi moøgø opäŋ ki rïŋ dëët jiy moo  'näk ki køør räny cwïny ki wëër mara. Aani, täärnyïma kana kanø ki pääny man kiper gïïa temge na reyø.",
                    "ID": "5"
                },
                {
                    "text": "«'Ba yi nyïme, pääny man odwøga kare, ni døø kare ni beer, ni dwøga bëët jiy kare, ni nyoodha bëët mëër ki bëët adïëri jïge ni päl.",
                    "ID": "6"
                },
                {
                    "text": "Ni ö jø Juuda ki jø Icriel bëët ni dwøga bëëtö marge kare, ni cäŋa tietge këël piny ni teek kaawat mana bëëtge dïkwøŋ.",
                    "ID": "7"
                },
                {
                    "text": "Ni pïnya raay moge wøk, ni beege raay bëët moa bacge dëëra; ni wëënna raay moge bëët, ni beege raay moa bacge dëëra, ka ageem mana tïïcge dëëra.",
                    "ID": "8"
                },
                {
                    "text": "Køøre nyeŋŋa tïmö ni wïnyö, ni jïta ki met ec ki pwøc, ka ajiem ki køør pääny man nyïm wïth juurre bëët mo bäät piny, moo wïny gïïa beyø bëët moo tïïa kiper jø pääny man, ni thäŋ yïthge ni rïïŋ dëëtge kiper bëët bëënynyö ki bëët mëër mano tïïa kiper pääny man.",
                    "ID": "9"
                },
                {
                    "text": "«Man beeye mana caan Wuuö Jwøki, ena köö, ni ‹Këël na bëëdu nou köö, ni «Paani oränynyö, ni bäŋ jiy ni bäŋ lääy mo bëëdö yie,» yïth mïëc Juuda ki dï Jerucalem ni bëëdö jaak ni bäŋ jiy ni bäŋ lääy mo bëëdö yïthge enø, dwøl ocäŋ wïnyö yïthge,",
                    "ID": "10"
                },
                {
                    "text": "ni beeye dïlweel mar met ec ki dwør met ec, ki kanynyø mar nywöm, ki dööt jø wø cïpi ko olämme mo dwøk met ec yi Øt Wuuö Jwøk, ni ge köö, « ‹ni «Dwøgu met ec jï Wuuö Jwøk, eni na wïth jammi bëët, kiper Wuuö Jwøk beer, ni mëër mare ni wø ba jøøl bëëdö na bäre bäre.» Kiper aani, paac 'dwøga kare ni caala mana dïkwøŋ.› Luummögø caana Wuuö Jwøki.",
                    "ID": "11"
                },
                {
                    "text": "«Man beeye mana caan Wuuö Jwøki, eni na wïth jammi bëët, ena köö, ni ‹Dï paani ni bëëdö no oränynyö en, ki yïth mïëri moa en deŋŋe bëët, ni bëëdö ni bäŋ jiy ni bäŋ lääy mo bëëdö yïthge enø, otïmö ni da kwör kwaath mo løny jï dïkwääye ki man wëëkge dïëk moge jwömö yïthge,",
                    "ID": "12"
                },
                {
                    "text": "ni beege yïth mïëri moa en bäät thuuri, ki yïth mïëri moa en yi ŋöömma näk ree ee päärö, ki yïth mïëri mo Nëgëp, ki yi ŋööm Benjamen, ki yïth mïëri moa en deŋ Jerucalem, ki yïth mïëri mo Juuda, noo cäŋ tïmö ni da pïïth dïëk mo kwaan dïkwääye kwaanø.› Luummögø caana Wuuö Jwøki.",
                    "ID": "13"
                },
                {
                    "text": "«Wuuö Jwøk aköö, ni ‹Ka adïëri møn, da nïne mo öö, mo luumma beer na caana kiper jø Icriel ki jø Juuda wëëga thur kare.",
                    "ID": "14"
                },
                {
                    "text": "« ‹Noo tïme na yïth nïröke yi kar kaace, ŋat mo mare beeye adïëri owëëga twöö na lwiidhø, na ŋat mo käla ri dhi øt Deebit, ni ö ŋatøgø ni bëëde ni luup ŋøle na karge ni tïïya adïëri yi paac.",
                    "ID": "15"
                },
                {
                    "text": "'Ba ki yïth nïröke, jø Juuda di piemø, ni ö jø Jerucalemmi ni bëëtge ni geno nikwak. 'Ba man beeye nyeŋ mano cwøl Jerucalem ki gø: ni «Wuuö Jwøk beeye tier bëënynyö marø.» ›",
                    "ID": "16"
                },
                {
                    "text": "Kiper mana caan Wuuö Jwøki beeye en, ena köö, ni ‹Deebit bäŋ doo can na bäre bäre ki dhaanhø mo läw kare bäät wälu mar jø Icriel.",
                    "ID": "17"
                },
                {
                    "text": "Ni tuuŋ dïlämme ma jø dhi øt Libay ba doo can ki dhaanhø mo ööa nyïma na ŋat wø cïp olämme mo wø waaŋ bäre, ki muuce mo beel, na ŋat mo jiiŋŋa olämme møga cooth.› »",
                    "ID": "18"
                },
                {
                    "text": "Køøre dwør Wuuö Jwøk aö bäät Jeremaya, ni kööe,",
                    "ID": "19"
                },
                {
                    "text": "ni «Luumma caan Wuuö Jwøki beeye en: Ni näk mo løny jïïu ki man raanynyu gïna tuuda kiper waŋcäŋ ki gïna tuuda kiper wäär, nee waŋcäŋ ki wäär ba bëëtge kwörge kanya näk owäŋŋö,",
                    "ID": "20"
                },
                {
                    "text": "løny ki man räny gïna tuuda ki dhaanhnha ma Deebit, ni eni ba jïti ki wääde mo  läw bäät wälu mare nee paac kääre. Ni gïna tuuda ki tuuŋ dïlämme ma jø dhi øt Libay, jø wø tïny aani, løny ki man ränynye thuwø.",
                    "ID": "21"
                },
                {
                    "text": "Nyïïkwaac dhaanhnha ma Deebit, ki jø dhi øt Libay, jø wø tïny aani, kwäänge meeda meedø ni tïmge ni thööth ni ba løny ki kwaan, kaawat man wø bëët ceerri ni ba løny ki kwaan, kaawat man wø bëët akwöny deŋ naama dwøŋŋi ni ba løny ki røm.»",
                    "ID": "22"
                },
                {
                    "text": "Køøre dwør Wuuö Jwøk aö bäät Jeremaya, ni kööe,",
                    "ID": "23"
                },
                {
                    "text": "na «?Aŋø, gïna caan jøøi ii kärï wïnynyö, kanya köge, ni ‹Icriel ki Juuda, wïth tuŋi moa näk ariiø moa jier Wuuö Jwøki, gena nø kwiere›? Kanya caange teeŋ luummögø, ge taaga jiya, ni ge patha paac ki jïge këët.",
                    "ID": "24"
                },
                {
                    "text": "'Ba man caana, a na Wuuö Jwøk en, beeye ni näk mo gïna tuuda kiper waŋcäŋ ki wäär kära tïïö nee bëëde kare, ni ciik moa cïba kiper maal ki piny kära tïïö nee bëëde kare,",
                    "ID": "25"
                },
                {
                    "text": "løny jïra ki man kwiera nyïïkwaac Jeekap, ki dhaanhnha ma Deebit, ni bäŋe ŋat mo kwanya këët røk nyïïkwaaye mo käär jiya ma nyïïkwaac Eeberam ka Aydhak ki Jeekap. 'Ba ge ba kwiera; bëëtö marge odwøga kare, ni nyoodha mëër mara jïge.»",
                    "ID": "26"
                }
            ]
        },
        {
            "ID": "OT:JER.34",
            "name": "Jeremaya 34",
            "text": [
                {
                    "title": "Luubö Mana Caan Wuuö Jwøki Mano Tägi Dëër Nyeya Ma Cëdëkiya ",
                    "text": "'Ba kanya bëët Nabukedenecörri nyeny Babiløn ki jø leny moe, ki jø leny mo käla tiet akwöm mo nyeye bëët mo bäät piny, ni beege wïth juurre bëët moa näk ee dïïmö, ni ge këëdö ki Jerucalem ki mïëri moa en deŋŋe, dwør Wuuö Jwøk aö bäät Jeremaya,",
                    "ID": "1"
                },
                {
                    "text": "ni kööm Jeremaya nee ci baŋ Cëdëkiya nyeny Juuda, ni caan gø jïre, ni «Luumma caan Wuuö Jwøki, Jwø Icriel, beeye en: ni ‹Ennø, pääny man 'cïba cer nyeny Babiløn, ni ööe ni waaŋ gø.",
                    "ID": "2"
                },
                {
                    "text": "'Ba ïïni, ï ba bøth cere, kiper ka adïëri møn, ï di maaø ki tøŋ, ni cïp ïïni cere. Ni jootï nyeny Babiløn, ni put nyeŋŋe kem dëërï, ni cääne ki ïïni nou neeta täärnyïmmu, ni putï ci Babiløn.›",
                    "ID": "3"
                },
                {
                    "text": "« ‹'Ba ï na Cëdëkiya nyeny Juuda, wïny luum Wuuö Jwøk. Luumma caan Wuuö Jwøki kiperï beeye en, ena köö: Ï ba thøw ri leny,",
                    "ID": "4"
                },
                {
                    "text": "'ba ïïno thøw ki thøø mo beer jaak; ni waaŋ gïn wø jïye ŋwääi ni met kiperï ni jiemma ïïni kaawat mana wara waaŋi ni jiemma kwäyu ki gø, moa kwøŋ bëëdö na nyeye dïkwøŋ niï poodi, ni jwöŋ jiyi kiperï, ni köge, ni «Wui nyenywa öy!» kiper luummögø yaa nø caan.› Luummögø caana Wuuö Jwøki.»",
                    "ID": "5"
                },
                {
                    "text": "'Ba nyikuŋ Jwøk ma Jeremaya luupögø bëët acaane jï Cëdëkiya nyeny Juuda Jerucalem,",
                    "ID": "6"
                },
                {
                    "text": "kanya bëët jø lenynyi mo nyeny Babiløn ni ge këëdö Jerucalem ki päänye bëët moa näk poot no odööŋ yi Juuda, ni beege Lakic ka Adhëka, kiper bee geni keerge moa näk odööŋ røk päänye bëët moa näk ogeerø ni teek yi Juuda.",
                    "ID": "7"
                },
                {
                    "text": "'Ba dwør Wuuö Jwøk aö bäät Jeremaya, ni kanyøgø nyeya ma Cëdëkiya onø tudö ki luubö ki jiy bëët moa en Jerucalem, nee luum jøøa biel dëëtge na laaŋe gøø piny nee ge pät yi bëët laŋ,",
                    "ID": "8"
                },
                {
                    "text": "nee ŋati man nø laŋŋø mare ma dïcwøø ma ŋat Ibaru wala dhaagø ma nyi jø Ibaru, nee päde yi bëët laŋ, kiper nee bäŋe ŋat mo poot bëëdö ni coki ma ŋat Juuth ee døøc laŋŋø.",
                    "ID": "9"
                },
                {
                    "text": "'Ba jøøa kwörge døøŋŋø bëët ki jiy bëët moa tuut luummögø, gena jïëy nee ŋati man nø rege, laŋŋø mare ma dïcwøø wala dhaagø nee päde yi bëët laŋ, nee ba bëëtge na laaŋe moge këët. Ni manøgø beeye luubö mana jïëcge, ni pätge geni yi bëët laŋ.",
                    "ID": "10"
                },
                {
                    "text": "'Ba køøre cään, acaare moge acäŋge wiillø, ni døøge baŋ laaŋe moa näk ege pädö yi bëët laŋ, ni kälge geni, ni cäŋge cwøw moøgø ki mään tïïyö na laaŋe moge.",
                    "ID": "11"
                },
                {
                    "text": "Køøre dwør Wuuö Jwøk mana ö bäät Jeremaya acaane, ni kööe,",
                    "ID": "12"
                },
                {
                    "text": "ni  «Luumma caan Wuuö Jwøki, Jwø Icriel, beeye en: Aana tudö ki luubö ki kwäyu, dïcäŋa käla geni wøk yie ki yi ŋööm Ijep, na näk po laŋ, ni kööa,",
                    "ID": "13"
                },
                {
                    "text": "ni ‹Kany wø tïme na aŋuun bïriet cwiiri, ŋati man nø dïïu coki ma ŋat Ibaru mo dëëre ee biel baŋ gø, mo otïïö jïre ki cwiiri abïciel, dee wiiø nee aae.› 'Ba kwäyu, mara kärge wïnynyö, ni ïthge kärge ciiø ki mara.",
                    "ID": "14"
                },
                {
                    "text": "'Ba këël na bëëde na acaare mou you wiilø kany mo cään, ni tïïyu gïna beer ki jïra, ni ŋati man nø caana gïr pät wati yi bëët laŋ, ni luummögø tuutu nyïma yi øtø man ni wø cwøl ri nyeŋŋa en,",
                    "ID": "15"
                },
                {
                    "text": "acaare mou acäŋu wiillø ni raanynyu nyeŋŋa, ki køør mana ö ŋati man nø dïïu ni døø baŋ laŋŋe mana näk dïcwøø ki mana näk dhaagø, ni beege jøøa pätu yi bëët laŋ na weyu nee aacge kaa mana manyge, ni cäŋu cwøw moøgø ki mään tïïyö na laaŋe mou.",
                    "ID": "16"
                },
                {
                    "text": "«Kiper manøgønø, mana caan Wuuö Jwøki beeye en: Uuni, mara käru wïnynyö, këël na gøøu luum laaŋe piny, ni ŋati man nø coki ki wati dee wiiø ni pät gø yi bëët laŋ. 'Ba ennø, luubö mano gøøa piny kiperu beeye en: Uuni, u wiia wiiø nou thøwu ri leny, ki täw mo leth, ki käc. Ni tïïa uuni na jiy mo tiet akwöm mo nyeye mo bäät piny bëët yïthge thäŋŋö ki gïno tägi dëëtu. Luummögø caana aani, a na Wuuö Jwøk.",
                    "ID": "17"
                },
                {
                    "text": "'Ba aani, a tïïö ki gïn mo leth dëët jiy moa kaal gïna tuuda ki geni, na näk luumma tuutge nyïma kärge gwøø, ni beeye luumma tuutge kanya kakge nyirøøa ki dïëre ni pööthge ki dïëre ni ge laamma røkge;",
                    "ID": "18"
                },
                {
                    "text": "ni beege jø Juuda moa kwörge døøŋŋø, ki jø Jerucalem moa kwörge døøŋŋø, ki jø kööre, ki dïlämme, ki jø paac bëët moa pöödhö ki dï nyirøøa mana kak ki dïëre.",
                    "ID": "19"
                },
                {
                    "text": "Aani, ge 'cïba ceŋ nyïïmän moge, jø wø many jwïëcge. Ni tïm rïŋ dëëtge na cam jï wec maal ki lääc paap.",
                    "ID": "20"
                },
                {
                    "text": "«Ni ö Cëdëkiya nyeny Juuda ki jøøa kwörge døøŋŋø moe ni cïba geni ceŋ nyïïmän moge, jø wø many jwïëcge, ni cïba geni ceŋ jø leny mo nyeny Babiløn, jøøa daak rege buutu.",
                    "ID": "21"
                },
                {
                    "text": "Ka adïëri møn, a na Wuuö Jwøk, ge köömma köömmö ni duua geni päänyi, ni këëtge ki päänyi ni macge gø ni waaŋge gø. Ni tïïa mïëri mo Juuda na kwör mo oränynyö mo bäŋ jiy mo bëëdö yïthge.»",
                    "ID": "22"
                }
            ]
        },
        {
            "ID": "OT:JER.35",
            "name": "Jeremaya 35",
            "text": [
                {
                    "title": "Luum Pwöc Mana Caan Wuuö Jwøki Ki Køør Beeny Bëët Jø Dhi Øt Rëkap ",
                    "text": "Man beeye dwør Wuuö Jwøk mana ö bääta, a na Jeremaya, yïth nïra beet Jeyöakëmmi o Jöcaya ni ena nyeny Juuda, ena köö,",
                    "ID": "1"
                },
                {
                    "text": "ni «Ci baŋ jø dhi øt Rëkap, ni cäänï ki geni, ni kälï geni yi Øt Wuuö Jwøk, ni kïthï geni yi thääŋ øtø aciel, ni mooyï geni ki køøŋø nee maathge.»",
                    "ID": "2"
                },
                {
                    "text": "Køøre aani, Jaadhania o Jeremaya nyikwaar Kabadhiniya, ki nyïïmenni ki wääte bëët ki jø dhi øt Rëkap bëët akäla,",
                    "ID": "3"
                },
                {
                    "text": "ni kïtha geni yi Øt Wuuö Jwøk, yi thääŋ øtø mar wäät nyikuŋ Jwøk ma Anan wär Igdaliya, ni beeye thääŋ øtø mana en buut thääŋ øt jøøa kwörge døøŋŋø, ni ødøgø ena maal bäät thääŋ øtø mar Maycëya o Calum ŋat wø koor dhi øt Jwøk.",
                    "ID": "4"
                },
                {
                    "text": "Køøre dääe mo päŋ ki køøŋø, ka athööthe, acïba nyïm jø dhi øt Rëkap, ni kööa jïge, ni «Mädhu ki køøŋø nø.»",
                    "ID": "5"
                },
                {
                    "text": "'Ba gena köö, ni «Wa ba mädhö ki køøŋø, kiper kwarwa ma Jönadap o Rëkap waana köömme, ni kööe, ni ‹Uuni ki wäätu, käru mädhö ki køøŋø na bäre bäre;",
                    "ID": "6"
                },
                {
                    "text": "ni uuni thuwø, käru gëëdö ki uudi, ni ba puru ki pwöth beel, ni bäŋe pwöth omøki jïïu; gïïögø kär dee gø jïïu na bäre bäre. 'Ba ki yïth nïr kwøw mou bëët, uuno bëëdö yïth oduŋkaare, nou ruuwu ki nïne mo thööth yi paano bëëdu yie ni uuna wëëlle.›",
                    "ID": "7"
                },
                {
                    "text": "Køøre waani, dwør kwarwa ma Jönadap o Rëkap awïnywa, ni tïïcwa gïïa kööm waani ki geni bëët, ni wa  kär mädhö ki køøŋø ki yïth nïr kwøw mowa bëët, ni beege waani ki määrwa ki wäätwa ki nyïïwa;",
                    "ID": "8"
                },
                {
                    "text": "ni wa kär gëëdö ki uudi thuwø mo bëëtwa yïthge. Ni bëëtwa ni bäŋ pwöth omøki jïwa, ki pwöth beel, ki köödhi.",
                    "ID": "9"
                },
                {
                    "text": "'Ba waani, gïïa ö kwarwa ma Jönadap na kööm waani ki geni bëët awïnywa, ni tïïcwa geni ki køør mana caane, ni bëëtwa ni wa bëëdö yïth oduŋkaare keerge.",
                    "ID": "10"
                },
                {
                    "text": "'Ba kanya ö Nabukedenecörri nyeny Babiløn na ö kuna tuk paac, waana köö, ni ‹Ööu, waa reŋŋø Jerucalem, kany poode ni jø leny mo Babiløn ki jø leny mo Aram poot kär pïï.› Køøre waana öö ni bëëtwa Jerucalem.»",
                    "ID": "11"
                },
                {
                    "text": "Køøre luum Wuuö Jwøk aö bäät Jeremaya, ni kööe,",
                    "ID": "12"
                },
                {
                    "text": "ni «Luumma caan Wuuö Jwøki, Jwø Icriel, eni na wïth jammi bëët, beeye en: Ciï ni caanï gø jï jø wø bëëdö Jerucalem ki dï Juuda bäre, ni Wuuö Jwøk aköö, na ‹?Aŋø, luup 'moa ba wïnynyu nee pwöc kwanynyu?",
                    "ID": "13"
                },
                {
                    "text": "'Ba luup Jönadap o Rëkap na kööm wääte ki geni, nee geni ba mäthge ki køøŋø, agwøkge; ni ge kär mädhö ki køøŋø këël dïcäŋi en, kiper gïna ö kwarge na kööm geni ki gø atïïcge na kare. 'Ba aani, aana cäänö ki uuni kwöre mo thööth, 'ba uuni, mara käru wïnynyö.",
                    "ID": "14"
                },
                {
                    "text": "Aani thuwø, jiya ma nyïïkuk Jwøk bëët ajääŋŋa baŋu kwöre mo thööth, ni kööa, ni «Ŋati man nø dïïu luu ree ni wec jöör bëëtö mare na raac, ni tïïyu tïïe moa beyø, ni ba cäädhu køør juu møøk nou lama geni; køøre u bëëdö yi ŋöömö mana cïba jïïu ki jï kwäyu.» 'Ba ïthu käru ciiø ki dwøra, ni mara käru wïnynyö.",
                    "ID": "15"
                },
                {
                    "text": "Ka adïëri møn, nyïïkwaac Jönadap o Rëkap, luum kwarge mana kööm geni ki gø agwøkge, 'ba jøøi ii mara kärge wïnynyö.›",
                    "ID": "16"
                },
                {
                    "text": "«Kiper manøgønø, luumma caan Wuuö Jwøki, Jwø Icriel, eni na wïth jammi bëët, beeye en: ‹Ka adïëri møn, a känna bäät jø wø bëëdö Jerucalem bëët ki dï Juuda bäre ki gïn mo leth, ni beeye gïna näk yaa nø caan ni 'käla bäätge, kiper aana cäänö ki geni, ni kärge mara wïnynyö, ni cwøla geni, ni kärge mara løø.› »",
                    "ID": "17"
                },
                {
                    "text": "Køøre Jeremaya acäänö ki jø dhi øt Rëkap, ni kööe, ni «Luumma caan Wuuö Jwøki, Jwø Icriel, eni na wïth jammi bëët, beeye en: ‹Kiper mana wïnynyu gïna caan kwaru ma Jönadap, ni gwøgu gïïa kööm uuni ki geni bëët, ni tïïyu geni bëët na karge kaawat mana kööm uuni ki gø,",
                    "ID": "18"
                },
                {
                    "text": "ka adïëri møn, luumma caan Wuuö Jwøki, Jwø Icriel, eni na wïth jammi bëët, beeye ni dhi øt Jönadap o Rëkap ba cänni na bäre ki dhaanhø mo tïnynya aani.› »",
                    "ID": "19"
                }
            ]
        },
        {
            "ID": "OT:JER.36",
            "name": "Jeremaya 36",
            "text": [
                {
                    "title": "Luum Wëëlö Mana Kwaan Øt Wuuö Jwøk, Na Waaŋ Nyeya Ma Jeyöakëmmi ",
                    "text": "'Ba kanya tïme na ri ŋweer cwiiri moa beet Jeyöakëmmi o Jöcaya ni ena nyeny Juuda, dwør Wuuö Jwøk aö bäät Jeremaya ni kööe,",
                    "ID": "1"
                },
                {
                    "text": "ni «Lwötï ki warakata ni göörï luup yie bëët moa caana jïrï kiper jø Icriel ki jø Juuda, ki wïth juurre bëët, ki mana täge ki dïcäŋa kwøŋa cäänö ki ïïni, kanya bëët Jöcaya na nyeya, këël dïcäŋi en.",
                    "ID": "2"
                },
                {
                    "text": "Kiper kanymør ni jø Juuda gïna leth na caara kiperge ni 'käla bäätge wïnyge wïnynyö, ni ö ŋati man nø dïge ni luu ree ni wec jöör bëëtö mare na raac; køøre nø, gïïa bacge ki raay moge wëënna wëënnö.»",
                    "ID": "3"
                },
                {
                    "text": "Kanyøgø Jeremaya Baruk o Neriya acwøle, ni ö Baruki ni göör luup piny bëët yi warakata dhi Jeremaya, ni beege luup moa caan Wuuö Jwøki jï Jeremaya.",
                    "ID": "4"
                },
                {
                    "text": "Køøre Jeremaya acäänö ki Baruk ni kööe, ni «Aano mänö, ni ba løny jïra ki man cøøa øt Wuuö Jwøk.",
                    "ID": "5"
                },
                {
                    "text": "'Ba ïïni, wärï ci øt Wuuö Jwøk kanyo tïme na cäŋ wödö ki cam, ni kwaanï luup mo Wuuö Jwøk jï jiy, moa caana jïrï na göörï piny yi wëëlö, ni kwaanï ni jø Juuda bëët nut moo ööi ki yïth  mïëri moge.",
                    "ID": "6"
                },
                {
                    "text": "Kanymør ni Wuuö Jwøk kwacge kwaaø, ni ö ŋati man nø dïge ni luu ree ni wec jöör bëëtö mare na raac; kiper wëër mar Wuuö Jwøk, ka ajäla mana caane dëët jøøi ii dwøŋ døc.»",
                    "ID": "7"
                },
                {
                    "text": "Ni ö Baruki o Neriya ni tïïc gïnögø na kare ki køør moa caan nyikuŋ Jwøki ma Jeremaya bëët jïre, nee luup Wuuö Jwøk kwaane yi wëëlö yi øt Wuuö Jwøk.",
                    "ID": "8"
                },
                {
                    "text": "'Ba kanya tïme na bïï cwiiri moa beet Jeyöakëmmi o Jöcaya ni ena nyeny Juuda, ri dwää abïŋween, jiy bëët moa en Jerucalem, ki jiy bëët moa öö ki dï mïëri mo Juuda na ö Jerucalem, luum wödö ki cam mana näk ege gøø piny atïïcge nyïm Wuuö Jwøk.",
                    "ID": "9"
                },
                {
                    "text": "Køøre Baruk luup mo Jeremaya akwaane yi wëëlö jï jiy bëët yi øt Wuuö Jwøk, yi thääŋ øtø mana näk mar Gemariya o Capan ŋat wø göör luup akwöma piny. Ni ødøgø ena yi kal mana en jï maal buut dhi kal mar øt Wuuö Jwøk mana cwøl ni Dhi Kal Mana Nyään.",
                    "ID": "10"
                },
                {
                    "text": "'Ba kanya ö Mikaya o Gemariya o Capan na wïny luup bëët mo Wuuö Jwøk moa en yi wëëlö,",
                    "ID": "11"
                },
                {
                    "text": "ena put ci paan dwøŋ yi thääŋ øtø mar ŋat wø göör luup akwöma piny, ni jøøa kwörge døøŋŋø bëët opï piny kaace, ni beege Elicama, ŋat wø göör luup akwöma piny, ki Delaya o Cemaya, ki Elnathan wär Akbör, ki Gemariya o Capan, ki Cëdëkiya wär Ananiya, ki jøøa kwörge døøŋŋø møga bëët.",
                    "ID": "12"
                },
                {
                    "text": "Ni ö Mikaya ni caan luup bëët jïge moa wïnynye dhi Baruk kanya ö Baruki na kwaan wëëlö jï jiy.",
                    "ID": "13"
                },
                {
                    "text": "Køøre jøøa kwörge døøŋŋø bëët, Jïyudi o Nethaniya o Celemiya o Kuuci ajääŋge baŋ Baruk ni köge, ni «Wëëlö mana kwaanï luup yie jï jiy kwany cerï ni ööï ki gø.» Køøre Baruk o Neriya wëëlö aput kwany cere ni ci baŋge.",
                    "ID": "14"
                },
                {
                    "text": "Ni köge jïre, ni «Beerra man pïï piny ni kwaanï wëëlö jïwa.» Køøre wëëlö akwaan Baruki jïge.",
                    "ID": "15"
                },
                {
                    "text": "'Ba kanya nø wïnyge luupögø bëët, gena cäänö yïthakicge keerge ni ge lwäär, ni köge jï Baruk, ni «Ka adïëri møn, waani, luupögø bëët caanwa caanø jï nyeya.»",
                    "ID": "16"
                },
                {
                    "text": "Ni pëënyge Baruk ni köge, ni «?Luup moi bëët, iï göör piny nidïï? ?Agöörï ki køør mana caan Jeremaya ki dhee? Beerra man caanï gø jïwa.»",
                    "ID": "17"
                },
                {
                    "text": "Ni kö Baruki jïge, ni «Luupögø bëët acaan Jeremaya jïra ki dhee, ni gööra geni piny yi wëëlö ki peen.»",
                    "ID": "18"
                },
                {
                    "text": "Køøre jøøa kwörge døøŋŋø aköö jï Baruk, ni «Ïïni ki Jeremaya, cou ni kannu rou, ni bëëdu ni bäŋ dhaanhø mo ŋäc kanyo enu yie.»",
                    "ID": "19"
                },
                {
                    "text": "Køøre jøøa kwörge døøŋŋø gena aay ni cige cwöt baŋ nyeya, ni caange luupögø bëët jïre. 'Ba wëëlö ege nø kan yi thääŋ øtø mar Elicama ŋat wø göör luup akwöma piny.",
                    "ID": "20"
                },
                {
                    "text": "Køøre nyeya, Jïyudi ajääŋŋe baŋ wëëlö nee käle. Ni ö Jïyudi ni käl wëëlö wøk ki yi thääŋ øtø mar Elicama ŋat wø göör luup akwöma piny. Ni ö Jïyudi ni kwaan wëëlö jï nyeya ki jï jøøa kwörge døøŋŋø bëët moa näk cuŋŋö buut nyeya.",
                    "ID": "21"
                },
                {
                    "text": "Ni kar kaagø beeye dwää abïŋween, ni nyeya opï piny yi øtø man wø bëëde yie ka arïïa, ni maac bëëdö ni liel nyïme ya athaa.",
                    "ID": "22"
                },
                {
                    "text": "'Ba kanya tïm Jïyudi ni tiel mo jïtö ka adäk wala aŋween thööre thöörö ki kwaan, nyeya tiel moøgø aput ŋul wøk ki caakïïn mar ŋat wø göör luup piny, ni leeŋ gø yi maac mana en ya athaa nyïme, këël mana ö wëëlö bäre ni thööri ya maaci mana en ya athaa.",
                    "ID": "23"
                },
                {
                    "text": "'Ba nyeya ki jø kööre moe bëët moa wïny luupögø bëët ge kär lwäyö, na abïïe moge kärge jeeyø.",
                    "ID": "24"
                },
                {
                    "text": "Këël na bëëde ni Elnathan ki Delaya ki Gemariya ge kwaaya nyeya nee wëëlö ba waaŋe, eni marge käre wïnynyö.",
                    "ID": "25"
                },
                {
                    "text": "Køøre nyeya, o nyeya ma Jeramiel, ki Ceraya wär Adhiriel, ki Celemiya wär Abadël, aköömme nee cige baŋ Baruk ŋat wø göör luup piny, ki baŋ nyikuŋ Jwøk ma Jeremaya, kiper nee makge, 'ba Jeremaya ki Baruk geno nø kan Wuuö Jwøki. ",
                    "ID": "26"
                },
                {
                    "text": "'Ba kanya ö nyeya na nø waaŋ wëëlö mana en luupi yie moa göör Baruki piny dhi Jeremaya, dwør Wuuö Jwøk acäŋ ö bäät Jeremaya ni kööe,",
                    "ID": "27"
                },
                {
                    "text": "ni «Cäŋ kädö ki warakata mør, ni göörï luup piny bëët moa en yi wëëlö mana dïkwøŋ na waaŋ Jeyöakëmmi nyeny Juuda.",
                    "ID": "28"
                },
                {
                    "text": "'Ba mano caanï kiper Jeyöakëm nyeny Juuda, wärï kööï ni mana caan Wuuö Jwøki beeye en: Ïïni, wëëlö man awaaŋï ni kööï, na ‹?Aperŋø na göörï gø ni nyeny Babiløn öö møn ni raany paac man ni tïïc gø ni bäŋ dhaanhø ki lääy mo bëëdö yie?›",
                    "ID": "29"
                },
                {
                    "text": "Kiper manøgønø, luumma caan Wuuö Jwøki kiper Jeyöakëm nyeny Juuda beeye en: Eni ba jïti ki ŋat mo läw bäät wäl Deebit; ni kanyo thøøe, rïŋ dëëre leeŋa wøk yi cäŋ ni bëëde yi köö ki dï wäär.",
                    "ID": "30"
                },
                {
                    "text": "Aani, eni ki jø wø käl dëëre ki jø kööre moe jääla jäälö kiper raay moge, ni ö gïïa lethi bëët na caana kiperge ni kïtha geni bäätge, ki bäät jø wø bëëdö Jerucalem ki dï Juuda bäre, kiper mara kärge wïnynyö.»",
                    "ID": "31"
                },
                {
                    "text": "Køøre Jeremaya akädö ki warakata mør, ni mëëk gø Baruk o Neriya ŋat wø göör luup piny. Ni ö Baruki ni göör luup piny yie dhi Jeremaya, ni beege luup bëët moa en yi wëëlö mana waaŋ Jeyöakëmmi nyeny Juuda. Ni ö luupi mo thööth mo röömi ki moa dïkwøŋ ni meedi bäätge.",
                    "ID": "32"
                }
            ]
        },
        {
            "ID": "OT:JER.37",
            "name": "Jeremaya 37",
            "text": [
                {
                    "title": "Luubö Mana Caan Jeremaya Dëër Nyeya Kiper Duun Jø Leny Mo Babiløn ",
                    "text": "'Ba Cëdëkiya o Jöcaya arøøny Nabukedenecörri nyeny Babiløn na nyeya yi ŋööm Juuda kar Jekönaya wär Jeyöakëm, ni bëëde na nyeya ni paac ena cere.",
                    "ID": "1"
                },
                {
                    "text": "'Ba eni ki jø kööre moe ki jø paac, luup Wuuö Jwøk moa caane ki dhi Jeremaya kärge wïnynyö.",
                    "ID": "2"
                },
                {
                    "text": "'Ba eni na nyeya ma Cëdëkiya, Jïyukal o Celemiya ki dïlämi ma Jepaniya o Maycëya ajääŋŋe baŋ nyikuŋ Jwøk ma Jeremaya, ni kööe, ni «Beerra man lämï jï Wuuö Jwøk, Jwøk marø, kiperwa.»",
                    "ID": "3"
                },
                {
                    "text": "'Ba kar kaagø Jeremaya poot cäädhö jaak dï jiy, kiper eni poot kär kïth øt twöc.",
                    "ID": "4"
                },
                {
                    "text": "Ni jø leny mo Peerø nyeny Ijep onø tïŋŋö Ijep; 'ba kanya ö jø Babilønni moa näk Jerucalem ege ciel dïër na wïnyge luum ööny jø Ijep, Jerucalem aputge wec.",
                    "ID": "5"
                },
                {
                    "text": "Køøre dwør Wuuö Jwøk aö bäät nyikuŋ Jwøk ma Jeremaya ni kööe,",
                    "ID": "6"
                },
                {
                    "text": "ni «Luumma caan Wuuö Jwøki, Jwø Icriel, beeye en: Wär caannu jï nyeny Juuda, ŋata jääŋ uuni baŋa naa pëënynye, ni kööu jïre, ni ‹Neenï, jø leny mo Peerø moa nø tïŋŋö, ni ge ööa kuna kønyge ïïni, ge døøa poge Ijep.",
                    "ID": "7"
                },
                {
                    "text": "Ni ö jø Babilønni ni cäŋge duuö ni këëtge ki pääny man, ni makge gø ni waaŋge gø.›",
                    "ID": "8"
                },
                {
                    "text": "Luumma caan Wuuö Jwøki beeye en: ‹Kär rou cøøgu ni kööu, ni «Jø Babiløn wa wecge wiiø møn,» 'ba u ba wecge!",
                    "ID": "9"
                },
                {
                    "text": "Këël doo naa jø leny bëët mo jø Babiløn moa këëdö ki uuni you böötö, ni tïme ni dööŋŋa jiy moa näk dëëtge da ŋwiili keerge, ŋati man nø dïge doo ööa wøk ki yo oduŋkaara mare ni öge maal ni waaŋge paac man.› » ",
                    "ID": "10"
                },
                {
                    "title": "Kanya Bëët Jeremaya No Otwöö",
                    "text": "'Ba gïna tägö, kanya ö jø lenynyi mo jø Babiløn na wecge Jerucalem, na näk ege ciel dïër, kiper ööny jø leny mo Peerø,",
                    "ID": "11"
                },
                {
                    "text": "Jeremaya atïŋŋö Jerucalem ni eni cøøa yi ŋööm jø tuuŋ Benjamen, kiper nee ŋöömö mana näk kure lwøre ni jiy nutö.",
                    "ID": "12"
                },
                {
                    "text": "'Ba kanya pïïe dhi kiir man wø cwøl ni Dhi Kiir Benjamen, ŋata bëëdö na wïth jø koor, mo nyeŋŋe Iriya o Celemiya wär Ananiya ena kaace. Ni ö eni ni mak nyikuŋ Jwøk ma Jeremaya, ni kööe, ni «Ïïni, ï kwala riï nee riï cïpï jï jø Babiløn.»",
                    "ID": "13"
                },
                {
                    "text": "'Ba Jeremaya aköö, ni «Manøgø patha kare. Aani, mara paa cïp raa jï jø Babiløn.» 'Ba mana caan Jeremaya käre leŋø. Køøre Iriya Jeremaya aput mak, ni käl gø baŋ jøøa kwörge døøŋŋø.",
                    "ID": "14"
                },
                {
                    "text": "Ni ö jøøa kwörge døøŋŋø ni räny cwïnyge  ki Jeremaya ni pwötge gø, ni putge gø kïth kar twöc yi øt Jönathan, ŋat wø göör luup akwöma piny, ni beeye øda näk ege tïïö na kar twöc.",
                    "ID": "15"
                },
                {
                    "text": "Jeremaya akïth yi øt buur mana näk otïïö na kar twöc, ni bëëde kaace ki nïne mo thööth.",
                    "ID": "16"
                },
                {
                    "text": "'Ba nyeya ma Cëdëkiya ajääk baŋ gø ni käl gø wøk. Ni ö nyeya ni pëëny Jeremaya mëëth ki piny paare paan dwøŋ, ni kööe, ni «?Da dwøl mo oöö ki baŋ Wuuö Jwøk?» Ni kö Jeremaya, ni «Dagø.» Ni ö Jeremaya ni put köö, ni «Ïïni, ï cïba cer nyeny Babiløn.»",
                    "ID": "17"
                },
                {
                    "text": "Ni ö Jeremaya ni pëëny nyeya ma Cëdëkiya, na «?Agïnaŋø ni raac ni yaa tïïö dëërï en, ki dëët jø kööre moï, ki dëët jøøi ii, na kïthu aani øt twöc kipere en?",
                    "ID": "18"
                },
                {
                    "text": "?Aŋø, nyïïkuk Jwøk mou moa cäänö ki uuni na köö, ni ‹Nyeny Babiløn ba ö baŋu baŋ leny, ni ba ö baŋ leny paani,› geni, ge enge kaa ennø?",
                    "ID": "19"
                },
                {
                    "text": "'Ba ennø Awuuö, ï na nyenynya, beerra man wïnynyï kwac mara, ni ba dwøgï aani yi øt Jönathan, ŋat wø göör luup akwöma piny, kiper naa ba thøøa kaace.»",
                    "ID": "20"
                },
                {
                    "text": "Køøre nyeya ma Cëdëkiya acïpö ki dwøl, ni ö jiyi ni kïthge Jeremaya yi kal mar øt jø koor, ni bëëtge ni ge cïpö jïre ki dääpö cooth ki yïth nïne bëët, mo käla baŋ jø wø budö ki dääpe, këël mana thum dääpe bëët dï paac. 'Ba Jeremaya aput bëëte kaace yi kal mar øt jø koor.",
                    "ID": "21"
                }
            ]
        },
        {
            "ID": "OT:JER.38",
            "name": "Jeremaya 38",
            "text": [
                {
                    "title": "Kanya Ö Ebet-Meleki Na Käl Jeremaya Wøk Ki Yi Buur ",
                    "text": "'Ba Cepathiya o Matan, ki Gedaliya o Pacuur, ki Jïyukal o Celemiya, ki Pacuur o Malkiya, luup moa car Jeremaya jï jiy bëët awïnyge, kanya kööe,",
                    "ID": "1"
                },
                {
                    "text": "ni «Luumma caan Wuuö Jwøki beeye en: Ŋato bëëdö yi pääny man thøw ki käc ki täw mo leth, ni nääi ko opëëllö, 'ba ŋato aa wøk ni cïp cere jï jø Babiløn, eni kwøw; ni bøth jwïëyi moe, ni bëëde ni kwøw.",
                    "ID": "2"
                },
                {
                    "text": "Luumma caan Wuuö Jwøki beeye ni pääny man ocïp ceŋ jø leny mo nyeny Babiløn møn, ni ö eni ni put pääny mak.»",
                    "ID": "3"
                },
                {
                    "text": "Køøre jøøa kwörge døøŋŋø gena köö jï nyeya, ni «Ennø, beerra man 'näk nyenøgø, kiper eni bäätha bäät jø leny ki jiy bëët moa näk odööŋ yi pääny man ki køør luup moa care jïge. Kiper nyenøgø ba many bëënynyö mar jiy moi, 'ba eni manynya ränynyö marge.»",
                    "ID": "4"
                },
                {
                    "text": "Køøre nyeya ma Cëdëkiya aköö, ni «Neennu, eni ena ceŋŋu, kiper nyeya bäŋ gïn mo løny ki tïïc jïre ni näk patha mana manynyu.»",
                    "ID": "5"
                },
                {
                    "text": "Køøre Jeremaya akälge, ni kïthge gø yi buur man wø cuŋ pïïyi yie mar o nyeya ma Malkiya, ni lwarge gø piny ki thøøli. 'Ba buurögø ena yi kal mar øt jø koor, ni yie bäŋ pïï, 'ba nuta onøt yie keere. Ni ö Jeremaya ni neemwøny piny yo onødøgø.",
                    "ID": "6"
                },
                {
                    "text": "'Ba Ebet-Melek, nyï Ithiöpia ma ŋat köör mo ena paan dwøŋ, awïnynye ni Jeremaya okïth yi buur. 'Ba kar kaagø nyeya opï piny dhi kiir man wø cwøl ni Dhi Kiir Benjamen.",
                    "ID": "7"
                },
                {
                    "text": "Køøre Ebet-Melek aö wøk ki paan dwøŋ ni cääne ki nyeya, ni kööe,",
                    "ID": "8"
                },
                {
                    "text": "na «Awuuö, ï na nyenynya, gïïa tïïc jøøi ii bëët dëër nyikuŋ Jwøk ma Jeremaya beege gïï mo reyø. Ena leeŋge yi buur, kany mo eni thøw yie ki käc, kiper bäŋ cam dï pääny këët.»",
                    "ID": "9"
                },
                {
                    "text": "Køøre nyeya Ebet-Melek nyï Ithiöpia aköömme, ni kööe, ni «Kädï ki jiy ma pïëradäk kany, mo ge ena cerï, ni cou ni kälu nyikuŋ Jwøk ma Jeremaya wøk ki yi buur, kany poode ni eni kär thøw.»",
                    "ID": "10"
                },
                {
                    "text": "Kanyøgø Ebet-Melek jøøa cïp cere akäle, ni ci paan dwøŋ, ni døny piny tier øtø kany wø kan jammi yie, ni lwöte ka abïïe mo ojeeyø ka abïïe ma nywate, ni twöö geni ri thøøl, ni lwar ge piny yi buur baŋ Jeremaya.",
                    "ID": "11"
                },
                {
                    "text": "Ni kö Ebet-Meleki nyï Ithiöpia jï Jeremaya, na «Abïïe moi no ojeeyø ki moi na nywate ii cïp tiet jööthï, ni riidï  thøøli bäätge.» Ni ö Jeremaya ni tïïc gø ki køør mana caan.",
                    "ID": "12"
                },
                {
                    "text": "Køøre Jeremaya atuutge wøk ki thøøli ni kälge gø wøk ki yi buur. Ni ö Jeremaya ni put bëëte yi kal mar øt jø koor. ",
                    "ID": "13"
                },
                {
                    "title": "Kanya Ö Jeremaya Na Kööm Nyeya Nee Cere Cïbe",
                    "text": "Køøre nyeya ma Cëdëkiya ajääk baŋ nyikuŋ Jwøk ma Jeremaya, ni käli baŋe buut dää dhøgi man wø døny øt Wuuö Jwøk ki gø. Ni kö nyeya jï Jeremaya, ni «Da gïn miï pëënynya pëënynyö ki gø; kär dee gïn mo mooŋï ki aani.»",
                    "ID": "14"
                },
                {
                    "text": "Ni kö Jeremaya jï Cëdëkiya, na «?Aŋø, ni näk mo yaa caanø jïrï, ka adïëri møn, a ba 'nägï? Këël a doo cïpö ki pwöc jïrï thuwø, mara ba wïnynyï.»",
                    "ID": "15"
                },
                {
                    "text": "'Ba nyeya ma Cëdëkiya akööŋ mëëth ki piny jï Jeremaya, ni kööe, ni «Ŋëët Wuuö Jwøk, Jwøa kwøw, eni na cïp jwïëy moø, ï ba nääa, niï ba cïba ceŋ jøøi ni many jwïëy moï ii.»",
                    "ID": "16"
                },
                {
                    "text": "Køøre Jeremaya aköö jï Cëdëkiya, ni «Luumma caan Wuuö Jwøki, Jwø Icriel, eni na wïth jammi bëët, beeye en: Ni näk cerï cïpï cïbö møn jï jøøa kwörge døøŋŋø mo nyeny Babiløn, ï bëëdö niï kwøw, ni pääny man ba waaŋ, ni ö ïïni ki jø paarï ni bëëdu nou kwøw.",
                    "ID": "17"
                },
                {
                    "text": "'Ba ni näk cerï ba cïpï jï jøøa kwörge døøŋŋø mo nyeny Babiløn, pääny man cïba ceŋ jø Babiløn, ni waaŋge gø, ni ïïni ki dëërï, ï ba bøth ceŋge.»",
                    "ID": "18"
                },
                {
                    "text": "Køøre nyeya ma Cëdëkiya aköö jï Jeremaya, na «A lwäär ki jø Juuth moa näk ceŋge ege cïbö jï jø Babiløn, kiper kanymør jø Babiløn a 'cïpge ceŋ jøøgø, ni caarge aani.»",
                    "ID": "19"
                },
                {
                    "text": "'Ba Jeremaya aköö, ni «Ï ba cïpge ceŋ jøøgø. Beerra man wïnynyï luum Wuuö Jwøk man caana jïrï en; køøre tïmö ni beer kiperï, ni bëëdï niï kwøw.",
                    "ID": "20"
                },
                {
                    "text": "'Ba ni näk mo ï poot bëëdö niï kweeyø ki man cïpï cerï, luubö mana nyooth Wuuö Jwøki jïra beeye en:",
                    "ID": "21"
                },
                {
                    "text": "Ka adïëri møn, mään bëët moa näk odööŋ paan dwøŋ mar nyeny Juuda okäl wøk ni kïthi baŋ jøøa kwörge døøŋŋø mo nyeny Babiløn. Ni ö määnni moøgø ni cäänge ni köge, «ni ‹Nyïïawäätï moa näk iï ŋäädhö ïïna cøøkge ni böötge ïïni ki luubö; 'ba ennø, kanya tïme ni tietï omwøny onøti, ïïna wecge.›",
                    "ID": "22"
                },
                {
                    "text": "«Mään moï ko obwöre moï bëët okäl wøk ni mëëgi jø Babiløn, ni ïïni ki dëërï ï ba bøth ceŋge. 'Ba ïïno mak nyeny Babilønni, ni ö päänynyi man ni waaŋe.»",
                    "ID": "23"
                },
                {
                    "text": "Køøre Cëdëkiya aköö jï Jeremaya, ni «Kär dee ŋat mo ŋäc luup moi na caanø ii, niï ba thøwï.",
                    "ID": "24"
                },
                {
                    "text": "'Ba ni näk mo wïny jøøa kwörge døøŋŋø wïnynyö ni aano cäänö ki ïïni, ni öge baŋï ni köge, ni ‹Gïna caanï jï nyeya ki gïna caan nyeya jïrï caanï jïwa; kär dee gïn mooŋï ki waani, niï ba 'näkwa,›",
                    "ID": "25"
                },
                {
                    "text": "køøre wärï kööï jïge, ni ‹Mara beeye kwac nyïm nyeya kiper naa ba dwøk øt twöc øt Jönathan, naa ba thøøa kaace.› »",
                    "ID": "26"
                },
                {
                    "text": "Køøre jøøa kwörge døøŋŋø bëët aö baŋ Jeremaya ni pëënyge gø; 'ba luup moa caane jïge acaane ki køør luup bëët moa caan nyeya jïre. Køøre bäŋ gïn mo ege caanø ki gø këët, kiper gïna caan Jeremaya ki nyeya kär wïnyö.",
                    "ID": "27"
                },
                {
                    "text": "Køøre Jeremaya aput bëëte yi kal mar øt jø koor këël dïcäŋa ö Jerucalemmi na maai yie ki tøŋ.",
                    "ID": "28"
                }
            ]
        },
        {
            "ID": "OT:JER.39",
            "name": "Jeremaya 39",
            "text": [
                {
                    "title": "Luum Räny Jerucalem ",
                    "text": "'Ba man beeye jöö mana räny Jerucalemmi ki gø: Kanya tïme na ri bïŋweer cwiiri moa beet Cëdëkiya ni ena nyeny Juuda, yi dwää apaar, Nabukedenecör nyeny Babiløn ki jø leny moe bëët aöö ni cielge Jerucalem dïër.",
                    "ID": "1"
                },
                {
                    "text": "'Ba kanya tïm cwiiri na apaar kurciel moa beet Cëdëkiya ni ena nyeya, ni nïr dwää aŋween abïŋween, kiir mar pääny atucge.",
                    "ID": "2"
                },
                {
                    "text": "Ni ö jøøa kwörge  døøŋŋø bëët mo nyeny Babiløn ni öge ni pïge piny dhi kiir man wø cwøl ni Dhi Kiir Dïër, ni beege Nergal-Carëcër, ki Camgar-Nebø, ki Car-Cekim wïth jø kööre, ki Nergal-Carëcër cuumi mana dwøŋ, ki jøøa kwörge døøŋŋø møga bëët mo nyeny Babiløn.",
                    "ID": "3"
                },
                {
                    "text": "'Ba kanya ö Cëdëkiya nyeny Juuda ki jø leny moe na jootge jøøgø, gena put bwøk wøk ki yi pääny ki dï wäär, ni aacge ni ge cøra øtjöö man wø cør ya ajïniin nyeya, ni ge dønyi ka dhi kiir mana en yïthakic kiiri moa na ariiø, ni aacge ki øtjöö ni ge coonya goor Jördan ni wø cwøl na Araaba.",
                    "ID": "4"
                },
                {
                    "text": "'Ba jø leny mo jø Babiløn aläp køørge, ni maage Cëdëkiya yi pwöl Jerikö Paap Araaba; ni makge gø ni kälge gø Ribala, päänya en yi ŋööm Amath, baŋ Nabukedenecör nyeny Babiløn. Ni ö Nabukedenecörri ni ŋut bäät gø ki luubö.",
                    "ID": "5"
                },
                {
                    "text": "Køøre nyeny Babiløn wäät Cëdëkiya aŋare nyïm gø Ribala ni nëënö jïre, ni ö eni thuwø ni 'näk jøøa kwörge døøŋŋø bëët mo Juuda.",
                    "ID": "6"
                },
                {
                    "text": "Køøre eni nyeŋ Cëdëkiya atuunynye, ni twöc gø ko oguut jwëëlli nee kïth Babiløn.",
                    "ID": "7"
                },
                {
                    "text": "Jø Babiløn thuwø paan dwøŋ mar nyeya ki uudi mo jiy awaaŋge, ni nyaage kiir piny mar Jerucalem.",
                    "ID": "8"
                },
                {
                    "text": "Ni ö Nabucaradanni kwääc jø koor ni käl jiy moa dööŋ dï pääny, ki jiy moa cïp ceŋge jïre, ki jiy møga moa dööŋ, ni kïth geni Babiløn ni maae ka tøŋ.",
                    "ID": "9"
                },
                {
                    "text": "'Ba Nabucaradan kwääc jø koor, jø møøk moa can døc na näk jïge bäŋ jammi awii yi ŋööm Juuda, ni put geni møyø ki pwöth omøki ki pwöth beel kar kaace. ",
                    "ID": "10"
                },
                {
                    "title": "Kanya Ö Nyeny Babilønni Na Pät Jeremaya",
                    "text": "'Ba kanyøgø Nabukedenecör nyeny Babiløn acïpö ki dwøl kiper Jeremaya ki bäät Nabucaradan kwääc jø koor, ni kööe,",
                    "ID": "11"
                },
                {
                    "text": "ni «Lwør Jeremaya ni gwøgï gø, ni bäŋe gïn mo raac mo tïïyï dëëre; 'ba gïn wø manynye wär tïïyï jïre.»",
                    "ID": "12"
                },
                {
                    "text": "Køøre Nabucaradan kwääc jø koor, ki Nabucacban wïth jø kööre, ki Nergal- Carëcër cuumi mana dwøŋ, ki jøøa kwörge døøŋŋø bëët mo nyeny Babiløn,",
                    "ID": "13"
                },
                {
                    "text": "gena jäägö ki jiy ni kälge Jeremaya wøk ki yi kal mar øt jø koor. Ni cïpge gø cer Gedaliya wär Akikam o Capan, kiper nee kïth paare. Ni ö Jeremaya ni bëëde ki jiy. ",
                    "ID": "14"
                },
                {
                    "title": "Luumma Caan Wuuö Jwøki Jï Ebet-Melek Ni Eni Bøth Ki Thøø",
                    "text": "'Ba kanya bëët Jeremaya noo twöö yi kal mar øt jø koor, dwør Wuuö Jwøk aö bäät Jeremaya, ni kööe,",
                    "ID": "15"
                },
                {
                    "text": "ni «Ciï ni caanï gø jï Ebet-Melek nyï Ithiöpia ni luumma caan Wuuö Jwøki, Jwø Icriel, eni na wïth jammi bëët, beeye en: Ka adïëri møn, aani, luup moa caana kiper pääny man 'käla bääte, ni beege gïï mo leth ni patha gïï mo beyø, ni gïïögø, dïcäŋo täkge yie, tägö ni nëënö jïrï.",
                    "ID": "16"
                },
                {
                    "text": "'Ba a na Wuuö Jwøk, ï piema piemø dïcäŋöca, niï ba cïp ceŋ jøøa lwäärï ki geni.",
                    "ID": "17"
                },
                {
                    "text": "Kiper ka adïëri møn, ï piema piemø, niï ba 'näk. 'Ba jwïëy moï bøth, kiper ï bëëdö niï ŋäätha aani. Luummögø caana Wuuö Jwøki.»",
                    "ID": "18"
                }
            ]
        },
        {
            "ID": "OT:JER.40",
            "name": "Jeremaya 40",
            "text": [
                {
                    "title": "Kanya Ö Kwääc Jø Koorri Mar Jø Babiløn Na Pät Jeremaya ",
                    "text": "'Ba dwør Wuuö Jwøk abëëdö ni ööa bäät Jeremaya kanya nø ö Nabucaradanni kwääc jø koor na nø pät Jeremaya yi paac mana cwøl ni Reema. Kiper Nabucaradan Jeremaya akäle no otwöö ki tiimme ki jiy moa näk omaaø ki tøŋ Jerucalem ki dï Juuda bäre nee kïth Babiløn.",
                    "ID": "1"
                },
                {
                    "text": "Kanyøgø eni na kwääc jø koor Jeremaya akäle ni kööe jïgø, ni «Wuuö Jwøk, Jwøk marï, gïn ni leth en acaane ni 'käle bäät paac man.",
                    "ID": "2"
                },
                {
                    "text": "'Ba ennø, Wuuö Jwøk gïnögø akäl bäät paani en, ni tïïc gø kaawat mana caane. Gïn atägö dëëtu kiper mana tïïu ki raay dëër Wuuö Jwøk, ni käru dwøre wïnynyö.",
                    "ID": "3"
                },
                {
                    "text": "'Ba dïcäŋi ennø,  ka adïëri møn, aani, ï päda pädö yïth tiimme moø ni en ceŋŋï yøø. Ni näk miï jiera man ciï Babiløn ki aani, ø aay na aciel, ni gwøa ïïni; 'ba ni näk miï jiera man ba ciï Babiløn ki aani, løny ki man bëëdï. Neenï, yi paac man bäre løny ki man jierï kanya manynyï jaak; løny jïrï ki man ciï kanya näk wøp ni iï caarø ni beer ki jïrï.»",
                    "ID": "4"
                },
                {
                    "text": "'Ba kanya poode ni Jeremaya poot kär døøk, Nabucaradan aköö, ni «Beerra man ciï baŋ Gedaliya wär Akikam nyikwaar Capan, ŋata røøny nyeny Babilønni bäät mïëri mo Juuda, ni bëëdï buute ki jiy na aciel. Wala ci kanya näk iï caarø ni beer ki jïrï ki man ciï yie.» Køøre eni na kwääc jø koor Jeremaya amooe ki caammi ki muuy, ni wec gø nee aae.",
                    "ID": "5"
                },
                {
                    "text": "Køøre Jeremaya aci Micpa baŋ Gedaliya wär Akikam, ni bëëde buute ki jiy na aciel moa näk odööŋ paac. ",
                    "ID": "6"
                },
                {
                    "title": "Kanya Ö Jø Juuda Moa Dööŋ Na Öge Baŋ Gedaliya",
                    "text": "'Ba kwääri mo jø leny mo Juuda moa reŋ paap ki jø leny moge awïnyge ni Gedaliya wär Akikam anø røøny nyeny Babilønni bäät paac, ni nø tïïc gø ni cwøw ki mään ko obwöre ena cere, ni beege jiy moa can moa näk kär kïth Babiløn.",
                    "ID": "7"
                },
                {
                    "text": "Køøre gena ö Micpa baŋ Gedaliya, ni beege Icmiel o Nethaniya, ki Jöanan ki Jönathan wäät Karëa, ki Ceraya o Tanumët, ki wäät Ëpay nyï Nethöpa, ki Jaadhania ŋat mo wänni beeye nyï Maika, ni ge ööi ka jø leny moge bëët.",
                    "ID": "8"
                },
                {
                    "text": "Køøre Gedaliya wär Akikam o Capan akööŋ jï jøøgø ki jø leny moge, ni kööe, ni «Käru lwäyö ki man tïnynyu jø Babiløn. 'Ba bëëdu yi ŋöömö man, ni tïnynyu nyeny Babiløn; køøre bëëtö maru tïmö ni beer.",
                    "ID": "9"
                },
                {
                    "text": "'Ba aani ki dëëra, a bëëdö kany Micpa, naa cuŋŋi kaperu nyïm jø Babiløn moo ö baŋø. 'Ba uuni, beerra man cou ni lemmu nyïïomøki ki teeŋ nyïïjenni møga, ki nyïïjenni mo wø wel na maaw, ni kïthu geni yïth dääe mou, ni bëëdu yïth mïëri moo pïïu piny yïthge.»",
                    "ID": "10"
                },
                {
                    "text": "'Ba jø Juuth bëët moa en Möap ki moa en po jø Amön ki moa en Ëdöm ki moa en yïth mïëri møga bëët awïnyge thuwø ni nyeny Babiløn awëëö ki jiy møøk nee dööŋge yi Juuda, ni nø røøny Gedaliya wär Akikam o Capan bäät jøøgø.",
                    "ID": "11"
                },
                {
                    "text": "Køøre jø Juuth bëët gena put duuö ki kwöra riem geni yïthge bëët, ni duuge Juuda ni öge Micpa baŋ Gedaliya, ni aacge ni lïmge ki nyïïomøki ki teeŋ nyïïjenni møga mo thööth døc.",
                    "ID": "12"
                },
                {
                    "text": "'Ba Jöanan o Karëa ki kwääc jø leny bëët moa en paap gena ö Micpa baŋ Gedaliya,",
                    "ID": "13"
                },
                {
                    "text": "ni köge jïre, na «?Aŋø, kuyï ni Baalic nyeny jø Amön Icmiel o Nethaniya ajääŋŋe baŋï niï nääe?» 'Ba Gedaliya wär Akikam marge käre ŋäädhö.",
                    "ID": "14"
                },
                {
                    "text": "Køøre Jöanan o Karëa acäänö mëëth ki piny ki Gedaliya Micpa, ni kööe, ni «Beerra man cøøa nee Icmiel o Nethaniya nääa, ni bäŋ dhaanhø mo ŋäc gø. ?Aŋø, aperŋø noo 'näk ïïni jaak en, nee jø Juuth bëët moø ni rege ege cooŋ buutï yøø keethge, ni ö jø Juuda moøgø noo dööŋ yøø ni ränyge?»",
                    "ID": "15"
                },
                {
                    "text": "'Ba Gedaliya wär Akikam aköö jï Jöanan o Karëa, ni «Kär gïnögø tïïyï, kiper gïna caanï kiper Icmiel paa kare.»",
                    "ID": "16"
                }
            ]
        },
        {
            "ID": "OT:JER.41",
            "name": "Jeremaya 41",
            "text": [
                {
                    "title": "Luum Gïïa Tägö Kanya Ö Icmielli Na 'Näk Gedaliya ",
                    "text": "'Ba kanya tïme na dwää abïriiø, Icmiel o Nethaniya nyikwaar Elicama na käl ri jø dhi øt nyec, na näk dhaanhø aciel røk kwääc jø koor mo nyeya, aöö ki jiy apaar, ni öge Micpa baŋ Gedaliya wär Akikam. 'Ba kanya cämge na aciel Micpa,",
                    "ID": "1"
                },
                {
                    "text": "Icmiel o Nethaniya ki jøøa na apaar na öö ki eni, gena ö maal ni cwøpge Gedaliya wär Akikam o Capan piny ko opëëlle ni 'näkge gø, ni beeye ŋata røøny nyeny Babilønni yi ŋöömö.",
                    "ID": "2"
                },
                {
                    "text": "Ni ö Icmielli thuwø ni 'näk jø Juuth bëët Micpa moa bëëdö  ki Gedaliya, ki jø leny mo jø Babiløn moa nut kaace.",
                    "ID": "3"
                },
                {
                    "text": "'Ba gïna tägö, kanya tïme na aruunnø man ni Gedaliya onø 'näk, ni poot bäŋ ŋat mo ŋäc gø,",
                    "ID": "4"
                },
                {
                    "text": "jiy ma pïërabära aöö ni ge käla Cekam ki Cëëlö ki Cameria, ni jïëc tïkge ege lielø na abïïe moge ege jeeyø ni dëëtge ege ŋarø ki gïï mo beth, ni ge käädö ki muuce mo beel ki gïn wø jïye ŋwääi ni met, kiper nee cïpge yi øt Wuuö Jwøk.",
                    "ID": "5"
                },
                {
                    "text": "Ni ö Icmielli o Nethaniya ni tïŋŋe Micpa, ni cøøa kuna røømme ki jøøgø, ni cäädhi ni jwöŋö. 'Ba kanya røømme ki geni, ena köö jïge, ni «Ööu ni cou baŋ Gedaliya wär Akikam.»",
                    "ID": "6"
                },
                {
                    "text": "'Ba kanya tïm jøøgø ni ge pïï dï paac ennø, Icmiel o Nethaniya ki jiye, jøøgø anäkge, ni leeŋge geni yi buur man wø cuŋ pïïyi yie.",
                    "ID": "7"
                },
                {
                    "text": "'Ba da jiy apaar røk jøøgø mo oköö jï Icmiel, ni «Kär wa 'nägï, kiper da beel ka abäy ki mädhi ki kïïnynye mo ewa cooŋ piny mo ewa kanø yïth pwöth.» Køøre jøøgø awiie ni käre nääö kanya 'näk jøøa cäädhö ki geni.",
                    "ID": "8"
                },
                {
                    "text": "'Ba buur manøgø mana ö Icmielli na leeŋ dëët jiy yie moa nääe beeye buur mo dwøŋ mana koony nyeya ma Aca kanya bëëde ni eni lääŋŋa ööny Baaca nyeny Icriel baŋ leny. Buurögø apääŋ Icmielli o Nethaniya ki jiy moa nääe.",
                    "ID": "9"
                },
                {
                    "text": "Køøre Icmiel jiy bëët moa näk odööŋ Micpa amaae ki tøŋ, ni beege nyïï nyeya ki jiy møga bëët moa en Micpa, na cïp Nabucaradanni kwääc jø koor cer Gedaliya wär Akikam. Icmiel o Nethaniya jøøgø 'akäle ki tøŋ, ni tïŋŋe kiper nee ŋut po jø Amön.",
                    "ID": "10"
                },
                {
                    "text": "'Ba kanya ö Jöananni o Karëa ki kwääri bëët mo jø leny moa en buute na wïnyge gïïa reyø bëët na tïïc Icmielli o Nethaniya,",
                    "ID": "11"
                },
                {
                    "text": "cwøw bëët 'akälge ni aacge kiper nee këëtge ki Icmiel o Nethaniya. Ni maage gø buut puul mana dwøŋ na en Gibien.",
                    "ID": "12"
                },
                {
                    "text": "'Ba kanya ö jiyi moa mak Icmielli ki tøŋ na jootge Jöanan o Karëa ki kwääri mo jø leny moa öö ki eni, yïthge aput mïnnö.",
                    "ID": "13"
                },
                {
                    "text": "Ni ö jiyi bëët moa mak Icmielli ki tøŋ Micpa ni putge rege løk ni duuge ni cige baŋ Jöanan o Karëa.",
                    "ID": "14"
                },
                {
                    "text": "'Ba Icmiel o Nethaniya ki jiy abära gena päär wøk ki cer Jöanan, ni reŋge po jø Amön.",
                    "ID": "15"
                },
                {
                    "text": "Køøre Jöanan o Karëa ki kwääri bëët mo jø leny moa öö ki eni, jiy bëët moa näk odööŋ Micpa, moa lwørge cer Icmiel o Nethaniya, 'akälge. Jøøgø beege jiy moa mak Icmielli ki tøŋ kanya nø 'näk Gedaliya wär Akikam, ni beege jø leny ki mään ko obwöre ki jø kööre, jøøa duu Jöananni kanya maa geni yie Gibien.",
                    "ID": "16"
                },
                {
                    "text": "Ni tïŋge ni ge cøøa Ijep, ni pïge piny Gëröt-Kimiam, na en buut Bethelem, ni ruuge kaace mëëth.",
                    "ID": "17"
                },
                {
                    "text": "'Ba tier wääth mana cige Ijep kipere beeye kiper mana lwäcge ki jø Babiløn, kiper Gedaliya wär Akikam, na røøny nyeny Babilønni yi ŋöömö, anäk Icmielli o Nethaniya.",
                    "ID": "18"
                }
            ]
        },
        {
            "ID": "OT:JER.42",
            "name": "Jeremaya 42",
            "text": [
                {
                    "title": "Kanya Ö Wuuö Jwøki Na Kööm Jø Juuda Nee Ba Cige Ijep ",
                    "text": "'Ba kwääri mo jø leny, ni beege Jöanan o Karëa ki Jaadhania wär Ocaya, ki kwääc jø leny møga bëët, ki jiy bëët, ki mana täge ki jiy moa kwörge therø këël mana pïïe ri jøøa kwörge døøŋŋø, gena ö baŋ nyikuŋ Jwøk ma Jeremaya,",
                    "ID": "1"
                },
                {
                    "text": "ni köge jïre, ni «Beerra man wïnynyï kwac marwa, ni lämï kiperwa jï Wuuö Jwøk, Jwøk marï, ni beeye kiper jøøi ii bëët moa dööŋ, kiper beeye waani keerwa na nøk ii na dööŋ røk jøøa thööth, kaawat man nëënwa jïrï ki waŋï ennø.",
                    "ID": "2"
                },
                {
                    "text": "Lämï kiper nee Wuuö Jwøk, Jwøk marï, kanyo ciwa yie ki gïno tïïcwa nee nyoodhe jïwa.»",
                    "ID": "3"
                },
                {
                    "text": "Køøre nyikuŋ Jwøk ma Jeremaya aköö jïge, ni «Gïna caannu awïnynya. Ennø, a lämö jï Wuuö Jwøk, Jwøk maru ki køør luup moa caannu. Gïno løk Wuuö Jwøki kiperu ocaana jïïu. Aani bäŋ luubö mo mooŋa ki uuni na bäre.»",
                    "ID": "4"
                },
                {
                    "text": "Køøre gena köö jï Jeremaya, «Ni näk mo luubö bäre mar Wuuö Jwøk,  Jwøk marï, mano caane jïrï kiperwa ba tïïcwa, beerra man ö Wuuö Jwøki, eni na ŋäc luummögø na adïëri, ni ŋøl mare na kare bäätwa.",
                    "ID": "5"
                },
                {
                    "text": "Waani Wuuö Jwøk, Jwøk marø, na jääŋwa ïïni baŋe, dwøre wïnywa wïnynyö, na gïn mo ec met ki gø wala ec raac ki gø, kiper nee tïme ni beer jïwa. Ka adïëri møn, waani, dwør Wuuö Jwøk, Jwøk marø, wïnywa wïnynyö.»",
                    "ID": "6"
                },
                {
                    "text": "'Ba kanya tïme na køør nïne apaar, dwør Wuuö Jwøk aö bäät Jeremaya.",
                    "ID": "7"
                },
                {
                    "text": "Ni ö Jeremaya ni cwøl Jöanan o Karëa ki kwääri bëët mo jø leny moa öö ki Jöanan, ki jiy bëët, ki mana täge ki jiy moa kwörge therø këël mana pïïe ri jøøa kwörge døøŋŋø,",
                    "ID": "8"
                },
                {
                    "text": "ni kööe jïge, ni «Mana caan Wuuö Jwøki, Jwø Icriel, eni na jääŋŋu aani baŋe nee kwac maru caana jïre, beeye en:",
                    "ID": "9"
                },
                {
                    "text": "Ka adïëri møn, ni näk mou bëëdö yi ŋöömö man, u tïïa tïïö nou teek, ni ba nyaa uuni. 'Ba tietu këëla piny, ni ba cööda uuni wøk; kiper cwïnya apädhö ki gïna leth na tïïa dëëtu.",
                    "ID": "10"
                },
                {
                    "text": "Uuni, käru bëëdö nou lwäär ki nyeny Babiløn, manø ni lwäärru ki gø enø. Käru lwäyö ki eni, kiper a ena buutu, naa peemma uuni ni käla uuni wøk cere.",
                    "ID": "11"
                },
                {
                    "text": "Aani thuwø, mëër mara nyoodha nyoodhø jïïu, nee eni na nyeny Babiløn mëër mare nyoodhe jïïu, ni dwøk uuni yi ŋöömö maru.",
                    "ID": "12"
                },
                {
                    "text": "«'Ba ni näk mou köö, ni ‹Wa ba bëëdö yi ŋöömmi en,› nou kwiera dwør Wuuö Jwøk, Jwøk maru,",
                    "ID": "13"
                },
                {
                    "text": "ni kööu, ni ‹Jïwa bäyö, wa cøøa yi ŋööm Ijep, kany mo gïr leny ki dwør tuuŋ leny ba wïnywa yie, na kany mo wa ba 'näk käci yie; wa cøø ni bëëtwa yie,›",
                    "ID": "14"
                },
                {
                    "text": "ka adïëri møn, u na jø Juuda moa näk odööŋ, wïnynyu dwør Wuuö Jwøk. Luumma caan Wuuö Jwøki, Jwø Icriel, eni na wïth jammi bëët, beeye en: Ni näk mo wïthu you këël ri wääth Ijep, ni aayu kiper nou bëëdu kaace,",
                    "ID": "15"
                },
                {
                    "text": "leny mana lwäärru ki gø ööa bäätu yi ŋööm Ijep, ni ö käci mana lwäärru ki gø ni läm køøru kaace Ijep, ni putu thøø kaace.",
                    "ID": "16"
                },
                {
                    "text": "Ni jiy bëët moo këël wïthge ri wääth Ijep nee bëëtge kaace, ge di nääö ko opëëllö, ni thøwge ki käc ki täw mo leth, ni bäŋ dhaanhø aciel dïge mo dööŋ ni kwøw, ni bäŋ dhaanhø mo bøth ki gïna leth noo käla bäätge.",
                    "ID": "17"
                },
                {
                    "text": "Kiper luumma caan Wuuö Jwøki, Jwø Icriel, eni na wïth jammi bëët, beeye en: Aani, räny cwïny mara ki wëër mara 'käla bäätu kanyo pïïyu Ijep, kaawat mana käla wëër mara bäät jøøa bëëdö Jerucalem; ni tïmu ni uuna gïr acïëni, ni jiy cwïnyge böö ki gïno tägi dëëtu, ni tïmu na gïr ajøøŋ na gïr abuua; ni kany ba jootu këët.",
                    "ID": "18"
                },
                {
                    "text": "«Wui, u na jø Juuda moa dööŋ, Wuuö Jwøk acäänö ki uuni ni kööe, ni ‹Käru ci Ijep.› Beerra man ŋäyu gø ni dïcäŋi gïn caana naa köömma uuni.",
                    "ID": "19"
                },
                {
                    "text": "Kiper uuni dëëtu acøøgu keeru; beeye uuni na jääŋ aani baŋ Wuuö Jwøk, Jwøk maru, ni kööu, ni ‹Lämï kiperwa jï Wuuö Jwøk, Jwøk marø, 'ba gïno caan Wuuö Jwøki, Jwøk marø, wär caanï jïwa; køøre tïïcwa tïïö.›",
                    "ID": "20"
                },
                {
                    "text": "'Ba beeye gïnögø na caana jïïu dïcäŋi en. 'Ba mar Wuuö Jwøk, Jwøk maru, käru wïnynyö, ni beege gïïa caane jïra bëët kiper nee caana jïïu.",
                    "ID": "21"
                },
                {
                    "text": "Kiper manøgønø, wär putu ŋäc ennø nou di nääö ko opëëllö, ni thøwu ki käc ki täw mo leth, kanyo manynyu nou cøøa yie enø nou bëëdu yie.»",
                    "ID": "22"
                }
            ]
        },
        {
            "ID": "OT:JER.43",
            "name": "Jeremaya 43",
            "text": [
                {
                    "title": "Kanya Ö Jø Juuda Na Kwierge Köömmö Mar Wuuö Jwøk, Ni Cige Ijep ",
                    "text": "'Ba Jeremaya luupögø bëët acaane jï jøøgø bëët, ni beege luup moa ö Wuuö Jwøki, Jwøk marge, na jääŋ eni ki geni nee caane. 'Ba kanya lønye ki caan luupögø,",
                    "ID": "1"
                },
                {
                    "text": "Adhiriya wär Ocaya ki Jöanan o Karëa ki jøw okiera bëët aköö jï Jeremaya, ni «Ïïni, ï caana tööt jaak! Wuuö Jwøk, Jwøk marø, ï käre jääŋŋö baŋwa niï kööï ki waani, ni ‹Käru ci Ijep baŋ bëëtö kaace.›",
                    "ID": "2"
                },
                {
                    "text": "'Ba Baruk o Neriya yiï acoone kiper nee  wa cïbï ceŋ jø Babiløn nee wa 'näkge ni makge wa ki tøŋ ni kïthge waani Babiløn.»",
                    "ID": "3"
                },
                {
                    "text": "'Ba Jöanan o Karëa ki kwääc jø leny bëët, ki jiy møga bëët, dwør Wuuö Jwøk mana caane ni bëëtge yi ŋööm Juuda kärge wïnynyö.",
                    "ID": "4"
                },
                {
                    "text": "'Ba Jöanan o Karëa ki kwääc jø leny bëët, jø Juuda bëët moa dööŋ akälge, ni beege jøøa duuö ki tiet mïëri bëët moa riem geni yïthge na duu yi ŋööm Juuda,",
                    "ID": "5"
                },
                {
                    "text": "ni beege cwøw, ki mään, ko obwöre, ki nyïï nyeya, ki jiy bëët moa wii Nabucaradanni kwääc jø koor cer Gedaliya wär Akikam o Capan, ni kälge nyikuŋ Jwøk ma Jeremaya ki Baruk o Neriya thuwø.",
                    "ID": "6"
                },
                {
                    "text": "Jøøgø gena ci Ijep ni dwør Wuuö Jwøk kärge wïnynyö, ni aacge këël mana pïïcge Thapinac. ",
                    "ID": "7"
                },
                {
                    "title": "Luum Räny Ijep Na Caan Ni Tägö",
                    "text": "Køøre dwør Wuuö Jwøk aö bäät Jeremaya ni eni ena Thapinac ni kööe,",
                    "ID": "8"
                },
                {
                    "text": "ni «Kwäny cerï ki kïte mo døøŋŋø ni mwönï geni piny ko odhöönh kanya näk ocaamø ki thuube na en dhi kal mar paan dwøŋ mar Peerø mana en Thapinac, ni gïnögø tïïyï ni da jø Juuth mo neeta ïïni;",
                    "ID": "9"
                },
                {
                    "text": "ni kööï jïge, ni ‹Luumma caan Wuuö Jwøki, Jwø Icriel, eni na wïth jammi bëët, beeye en: Ka adïëri møn, aani, a jääga baŋ Nabukedenecör nyeny Babiløn, eni na en cera, kiper nee ööe, ni cïba wälu mare bäät kïte moi moa mwön piny kany, ni ö eni ni cwöth oduŋkaany nyec mare piny bäätge.",
                    "ID": "10"
                },
                {
                    "text": "Eni öö ni tuk Ijep, ni ö jøøa näk marge thøø ni thøwge, ni ö jøøa näk marge mäk ki tøŋ ni mak geni ki tøŋ, ni ö jøøa näk marge 'näk ni 'näk geni ko opëëllö.",
                    "ID": "11"
                },
                {
                    "text": "Ni ö eni ni nyep uut juu mo jø Ijep ni waaŋ geni, ni käl juu moge. Eni ŋööm Ijep olwøre ni jööt jaak, kaawat man wø ö dïkwääc dïëki wø rïëba aleeŋŋa dëëre ni jööt jaak, ni ö eni na Nabukedenecör ni døøe ni bäŋ gïn mo tägi dëëre.",
                    "ID": "12"
                },
                {
                    "text": "Eni thuwø kïte moa näk ocwää maal na bäyö Ijep, na en kany wø wøørge cäŋ yie, tøøe piny, ni waaŋ uut juu mo jø Ijep.› »",
                    "ID": "13"
                }
            ]
        },
        {
            "ID": "OT:JER.44",
            "name": "Jeremaya 44",
            "text": [
                {
                    "title": "Luum Gïïa Leth Na Caan Wuuö Jwøki Ni Tägö Dëët Jø Juuda Moa Ci Ijep ",
                    "text": "'Ba dwøl man aö bäät Jeremaya kiper jø Juuth bëët moa bëëdö Ijep, na bëëdö Migdöl ki Thapinac ki Mempic ki thääŋ ŋööm Ijep ma Patröc, ni kööe,",
                    "ID": "1"
                },
                {
                    "text": "ni «Luumma caan Wuuö Jwøki, Jwø Icriel, eni na wïth jammi bëët, beeye en: Uuni, gïïa leth bëët na kïtha bäät Jerucalem ki bäät mïëri bëët mo Juuda ajootu, ni dïcäŋi ennø ge bëëdö ni geno ränynyö ni bäŋ jiy mo bëëdö yïthge,",
                    "ID": "2"
                },
                {
                    "text": "kiper gïïa reyø na tïïc jiyi ni raanyge cwïnya ki køør mana bëëtge ni ge cïpö ko olämme mo wø waaŋ jï juu møøk ni ge tïnynya geni, ni beege juu mo kucge dïkwøŋ, ni uuni ki kwäyu juugögø kuyu thuwø.",
                    "ID": "3"
                },
                {
                    "text": "'Ba aana bëëdö ni jiya ma nyïïkuk Jwøk bëët jääŋŋa jääŋŋö baŋu cooth, naa köö, ni ‹Gïn ni raac yia ki gø døc enø, na mäna ki gø, kär tïïyu.›",
                    "ID": "4"
                },
                {
                    "text": "'Ba geni, mara kärge wïnynyö, ni yïthge kärge ciiø ki mara, ki man luuge rege ni wecge gïïa reyø na tïïcge, ni beeye ki man ba cïpge ko olämme jï juu møøk.",
                    "ID": "5"
                },
                {
                    "text": "Kiper manøgønø, räny cwïny mara ki wëër mara ni wø wääŋö kaamar maac akïtha bäät Jerucalem ki bäät päänye mo Juuda, ni putge niruuth ni ränyge kaawat man bëëde dïcäŋi en.",
                    "ID": "6"
                },
                {
                    "text": "«'Ba ennø, luumma caan Wuuö Jwøki, Jwø Icriel, eni na wïth jammi bëët, beeye en: ?Aŋø, aperŋø nø ni tïïyu gïn ni raac en, nou käla gïn mo leth bäätu keeru, nou thööra cwøw Juuda, ki mään, ko obwöre, ki moa en kööthi, ni tïme ni bäŋ dhaanhø mo weyu mo dööŋ dïïu en?",
                    "ID": "7"
                },
                {
                    "text": "?Aperŋø na raanynyu cwïnya ki køør gïïa tïïyu ki ceŋŋu en, ni cïpu ko olämme mo wø waaŋ jï juu moa path Ijep, paana ööu yie kiper bëëtö? Manøgø, u thööra rou, nou  tïmu ni uuna gïr acïëni, na gïr ajøøŋ dï wïth juurre bëët mo bäät piny.",
                    "ID": "8"
                },
                {
                    "text": "?Aŋø, wïthu awïl ki gïïa reyø na tïïc kwäyu, ki gïïa reyø na tïïc nyeye mo Juuda ki määrge, ki gïïa reyø na tïïyu ki määru dï Jerucalem ki dï Juuda bäre?",
                    "ID": "9"
                },
                {
                    "text": "'Ba cwïnyge kär maar pädhö kiper gïna tïïcge, këël dïcäŋi en, ni ge kär lwäyö, ni ge kär cäädhö køør ciik 'moa ki gïïa cema na cïba jïïu ki jï kwäyu.",
                    "ID": "10"
                },
                {
                    "text": "«Kiper manøgønø, luumma caan Wuuö Jwøki, Jwø Icriel, eni na wïth jammi bëët, beeye en: Ka adïëri møn, wïïa këëlla rou ni tïïa dëëtu ki gïn mo leth naa thööra jø Juuda bëët.",
                    "ID": "11"
                },
                {
                    "text": "Aani, jø Juuda moa dööŋ thööra thöörö møn, moa näk wïthge ege këël ri ööny Ijep nee bëëtge yie, ni thumge Ijep bëët ki thøø, ni ge 'näk ko opëëllö ni thøwge ki käc. Ki mano täge ki jiy moa kwörge therø këël mano pïïe ri jøøa kwörge døøŋŋø, geno 'näk ko opëëllö, ni thøwge ki käc, ni tïmge na gïr acïëni, ni cwïny jiy böö ki gïno tägi dëëtge, ni tïmge na gïr ajøøŋ, na gïr abuua.",
                    "ID": "12"
                },
                {
                    "text": "Ni jääla jøw bëëdö Ijep kaawat mana jääla jø Jerucalem, ni 'näk geni ko opëëllö, ni thøwge ki käc ki täw mo leth.",
                    "ID": "13"
                },
                {
                    "text": "'Ba ki røk jø Juuda moa dööŋ na aay nee bëëtge Ijep, bäŋgø mo bøth, ni bäŋgø mo dööŋ ni kwøw mo døøa yi ŋööm Juuda mana manyge ki cwïnyge ni ge døøa yie nee bëëtge yie. Geni, bäŋgø mo døøk, 'ba beege mo nøk keerge noo døøk.»",
                    "ID": "14"
                },
                {
                    "text": "'Ba cwøw bëët moa ŋäc gø ni määrge ocïpö ko olämme jï juu møøk, ki mään bëët moa näk cuŋŋö kaace na näk rege ege cooŋ kanya ciel ni ge thööth, ki jiy bëët moa näk bëëdö Patröc thääŋ ŋööm Ijep, marge aløkge jï Jeremaya ni köge,",
                    "ID": "15"
                },
                {
                    "text": "ni «Luubö mana caanï enø jïwa ki nyeŋ Wuuö Jwøk ba wïnywa.",
                    "ID": "16"
                },
                {
                    "text": "'Ba ka adïëri møn, waani, gïna nø ö wøk ki dhøkwa tïïcwa tïïö, ni beeye ki man cïpwa ko olämme jï jwøa cwøl ni Gwanynyø Mar Maal, ni kunywa piny ki køøŋø jïre, ni caala mana wara tïïcwa, ki mana wara tïïc kwäcwa ki nyeye mowa ki jøøa kwörge døøŋŋø mowa dï Jerucalem ki yïth päänye mo Juuda bëët; ni kar kaace jïwa da cam mo päl, ni bëëtö marwa beer, ni bäŋ gïn mo raac mo otägö dëëtwa.",
                    "ID": "17"
                },
                {
                    "text": "'Ba ki mana cuŋwa ni wa ba cïpi ko olämme jï Gwanynyø Mar Maal, ni wa ba kuny piny ki køøŋø jïre, waana put tïmö ni wa can ki jammi bëët, ni putwa thumö ko opëëllö ni thøwa ki käc.»",
                    "ID": "18"
                },
                {
                    "text": "Køøre mään ajutö, na «?Aŋø, kanya bëëtwa ni wa cïpö ko olämme jï Gwanynyø Mar Maal, ni kunywa piny ki køøŋø jïre, ni tïïwa ki muunni ni caala kït dëëre, kuc cwøwi mowa?»",
                    "ID": "19"
                },
                {
                    "text": "'Ba Jeremaya luummögø adwøk baŋ jiy bëët moa dwök baŋe ki luubö, ni beege cwøw ki mään bëët, ni kööe,",
                    "ID": "20"
                },
                {
                    "text": "na «?Aŋø, Wuuö Jwøk kär bëëdö ni caara gïru kanya bëëdu nou cïpö ko olämme jï juu møøk dï Jerucalem ki yïth päänye mo Juuda bëët? ?Aŋø, patha uuni ki dëëtu, ki kwäyu, ki nyeye mou, ki jøøa kwörge døøŋŋø mou, ki jø paac bëët na tïïc gïïögø?",
                    "ID": "21"
                },
                {
                    "text": "Kiper manøgønø, atïmö ni ba løny jï Wuuö Jwøk këët ki man jïëny gïïa reyø na tïïyu na näk ec raac ki geni døc; ni beeye na räny paaci maru, ni tïme na gïn mo cwïny jiy böö ki gïna tägö dëëre, na gïr acïëni, ni bäŋ dhaanhø mo bëëdö yie kaawat man bëëde dïcäŋi en.",
                    "ID": "22"
                },
                {
                    "text": "Gïn ni leth en atägö dëëtu kaawat man bëëde dïcäŋi en kiper mana cïpu ko olämme jï juu møøk, ni tïïu ki raay dëër Wuuö Jwøk, ni käru dwøre wïnynyö, ni käru cäädhö ki jöör ciik moe ki gïïa ceme ki pwöc moe.»",
                    "ID": "23"
                },
                {
                    "text": "Køøre Jeremaya aköö jï jiy bëët, ki mään bëët, ni «U na jø Juuda bëët, u ni en Ijep en, wïnynyu dwør Wuuö Jwøk.",
                    "ID": "24"
                },
                {
                    "text": "Luumma caan Wuuö Jwøki, Jwø Icriel, eni na wïth jammi bëët, beeye en: Uuni ki määru, gïna caannu ki dhøgu awëëgu thur kare ki køør mana  tïïyu gø ki ceŋŋu, ni beeye luubö mana caannu na kööu, ni ‹Ka adïëri møn, waani, gïna kööŋwa kipere tïïcwa tïïö, ni beeye ki man cïpwa ko olämme jï Gwanynyø Mar Maal ni kunywa piny ki køøŋø jïre.› 'Ba putu tïïc nø, nou wëëga kööŋ maru thur kare.",
                    "ID": "25"
                },
                {
                    "text": "«'Ba u na jø Juuda bëët, u ni bëëdö Ijep en, wïnynyu dwør Wuuö Jwøk. Wuuö Jwøk aköö, ni ‹Ennø, aana kööŋ ŋëët nyeŋŋa na dwøŋ nee bäŋe dhaanhø mo nyeŋŋa cura dhee këët røk jø Juuda bëët moi ni en Ijep ii, ni mare kööŋ ri nyeŋŋa, ni «Ŋëët Wuuö Jwøk, Jwøa kwøw.»",
                    "ID": "26"
                },
                {
                    "text": "Ennø, waŋa yaa këël rege nee gïn mo leth kïtha bäätge ni patha gïn mo beer, ni ö jø Juuda bëët moi ni en Ijep ii ni thøwge ko opëëllö ki käc, këël mano thumge bëët.",
                    "ID": "27"
                },
                {
                    "text": "'Ba mo nøk keerge moo bøth dho opëëllö, geno aa wøk ki yi ŋööm Ijep ni døøge yi ŋööm Juuda. Køøre jø Juuda bëët moo dööŋ moa ö Ijep baŋ bëëtö, kar kaace oŋäcge ki man näk mo thura luumma kare wala marge.",
                    "ID": "28"
                },
                {
                    "text": "« ‹A na Wuuö Jwøk, a cïpö jïïu ki ŋïï mo nyootha gø nou jääla jäälö kany, nee ŋäyu ni luup moa caana dëëtu kännö ki gïn mo leth bäätu møn.",
                    "ID": "29"
                },
                {
                    "text": "Ka adïëri møn, a na Wuuö Jwøk, Peerø-Öpira nyeny Ijep 'cïba ceŋ nyïïmän moe, jø wø many jwïëye, kaawat mana cïba Cëdëkiya nyeny Juuda cer nyimän mare ma Nabukedenecör nyeny Babiløn, ŋata many jwïëc gø.› »",
                    "ID": "30"
                }
            ]
        },
        {
            "ID": "OT:JER.45",
            "name": "Jeremaya 45",
            "text": [
                {
                    "title": "Luumma Caan Wuuö Jwøki Kiper Baruk",
                    "text": "Man beeye dwøl mana caan nyikuŋ Jwøki ma Jeremaya jï Baruk o Neriya, kanya tïme na ri ŋweer cwiiri moa beet Jeyöakëmmi o Jöcaya ni ena nyeny Juuda, ni Baruk luup moa caan Jeremaya ee nø göör piny yi wëëlö. Ena köö,",
                    "ID": "1"
                },
                {
                    "text": "«Ï na Baruk en, luumma caan Wuuö Jwøki Jwø Icriel kiperï beeye en:",
                    "ID": "2"
                },
                {
                    "text": "Ïïna köö, ‹Wui, aana ränynyö, kiper Wuuö Jwøk aana cäŋ mooyø ki kïmmö ni meet gø bäät rääm mara; aana ööl ki cooyø, naa bëëdö ni bäŋ jwöm mo jooda.›",
                    "ID": "3"
                },
                {
                    "text": "«'Ba man beeye luumma caan Wuuö Jwøki jïra, ni ‹Ï na Jeremaya en, caanï jï Baruk ni Wuuö Jwøk aköö, ni «Ennø, gïna näk yaa tïïö ni teek raanynya raanynyø, ni gïna näk tiere yaa këël piny 'cööda wøk; ni gïnögø tägö yi ŋöömö bäre.",
                    "ID": "4"
                },
                {
                    "text": "?'Ba ï na Baruk, aŋø, ï manynya gø niï bëëdï ni karï dwøŋ? Kär manynyï. Kiper ennø, a na Wuuö Jwøk, da gïn mo leth mo 'käla bäät jiy bëët; 'ba ï wëëga bødhø ki thøø kwöro cäädhï yïthge bëët.» › Luummögø caana Wuuö Jwøki.»",
                    "ID": "5"
                }
            ]
        },
        {
            "ID": "OT:JER.46",
            "name": "Jeremaya 46",
            "text": [
                {
                    "title": "Luum Räny Ijep Mana Caan Wuuö Jwøki Ni Tägö ",
                    "text": "'Ba dwør Wuuö Jwøk mana caane kiper wïth juurre acaane jï nyikuŋ Jwøk ma Jeremaya,",
                    "ID": "1"
                },
                {
                    "text": "ni tägi ka Ijep. Ni mana caane kiper jø leny mo Peerø-Nekø nyeny Ijep, ŋata bööti bäät Naam Upareeti päänya cwøl ni Karkëmec, na bööt Nabukedenecörri nyeny Babiløn kanya tïme na ri ŋweer cwiiri moa beet Jeyöakëmmi o Jöcaya ni ena nyeny Juuda, beeye en:",
                    "ID": "2"
                },
                {
                    "text": "«Jiiŋŋu kööde mo leny moa therø ki moa døøŋŋø, ni cou wøk baŋ leny.",
                    "ID": "3"
                },
                {
                    "text": "Jiiŋŋu okwëënyi ni ethu bäätge. Kïthu cööc nywïëny wïthu, ni maaŋŋu kwöru. Paagu tøøŋi mou, ni røøu abïïk nywïëny mo leny dëëtu.",
                    "ID": "4"
                },
                {
                    "text": "«?Aŋø, agïnaŋø na tägö ni nëëni jïra enø? Jø Ijep, dëëtge atïmö ni kwanynyi ki lwär, ni døøge ŋäthge. Otëëe mo leny moge abööti, ni bwøkge ni reŋge;  ni bäŋ ŋat mo olwïthö ŋääe, ni ö lwärri mo dwøŋ ni pääŋ piny bäre.» Luummögø caana Wuuö Jwøki.",
                    "ID": "5"
                },
                {
                    "text": "«Ŋata tiere piew ba jöömmi, ni ŋata näk oteeø ba bøth; kanyo enge yie jï løø wï-piny bäät Naam Upareeti, tietge cwanyge cwanynyø ni päänhge.",
                    "ID": "6"
                },
                {
                    "text": "«?A jøøe ni bwön wøk kaamar pï Naam Ijep ma Nail en, ni ge rïïŋi kaawat man wø rïïŋ pï nämmi mo kwödö ko odhäny?",
                    "ID": "7"
                },
                {
                    "text": "Jø leny mo Ijep bwönna wøk kaamar pï naam poge ma Nail, ni ge rïïŋi kaawat man wø rïïŋ pï nämmi mo kwödö ko odhäny. Ni köge, ni ‹Wa bwönna wøk, ni pääŋwa piny bäre; ka adïëri møn, päänye bëët ki jø wø bëëdö yïthge raanywa raanynyø.›",
                    "ID": "8"
                },
                {
                    "text": "Wui, u na jø Ijep mo wø cäädhi ki bäät okwëënyi, ki u ni wø cäädhi ki yïth jïëth leny mo wø tut okwëënyi, pööthu maal ni rïïŋu ki geni døc kaamar ŋwïëc bøøl. Ni ö jø lenynyi mou moa teek, ni beege jø Ithiöpia ki jø Put ni wø käär kööt leny, ki jø Lidiya ni wø thöödhö ka athëëre ni pööthge nyïm.",
                    "ID": "9"
                },
                {
                    "text": "Kiper dïcäŋöce beeye cäŋ mar Kwäärö Wuuö Jwøk, eni na wïth jammi bëët, ni beeye cäŋ mano cool kwöri yie dëët nyïïmän moe. Opëëllö ocämö rege gøøc mano jääŋe, ni mädhe ki rem moge këël mano røme. Kiper Kwäärö Wuuö Jwøk, eni na wïth jammi bëët, ge wëëge ŋaal kaamar olämme yi paano enge yie jï løø wï-piny bäät Naam Upareeti.",
                    "ID": "10"
                },
                {
                    "text": "«Wui, u na jø Ijep ni wø caal nyakøø mo dëër dïcwøø poot kuue, cou yi ŋööm Gelät ni lwötu ki jaath man wø rwøth ŋwellø ki gø. Jenni mo thööth apääru ki jaak, 'ba bäŋ køny mo jootu.",
                    "ID": "11"
                },
                {
                    "text": "Wïth juurre lään wïc maru owïnyge, ni ö pinynyi bäre ni gääbe ko oduuru maru. Kiper oteen leny, oteen leny maya odhïëre, ni päthge bëët karge riet.»",
                    "ID": "12"
                },
                {
                    "text": "'Ba dwøl mana caan Wuuö Jwøki jï nyikuŋ Jwøk ma Jeremaya kiper ööny Nabukedenecör nyeny Babiløn nee ŋööm Ijep raanynye beeye en:",
                    "ID": "13"
                },
                {
                    "text": "«Gøøu piny Ijep, ni gøøu gø piny Migdöl, ki Mempic ki Thapinac, ni kööu, ni ‹Maaŋŋu kwöru, ni jegu rou, kiper jø mïëri moa karge cään ki uuni bëët athöör opëëllö.›",
                    "ID": "14",
                    "comment":"Migdöl ki Mëmpic ki Thapinac beege päänye mo Ijep."
                },
                {
                    "text": "?Aŋø, aperŋø noo ö rwaathi maru man wø lammu noo pädhe en? Eni ba cuŋŋi kare, kiper eno cöör Wuuö Jwøki piny ni pädhe.",
                    "ID": "15"
                },
                {
                    "text": "Jø leny mou tietge ocwanyge, ni ö ŋati man nø ni päth bäät wati, ni köge, ni ‹Ööø maal, waa døø baŋ jø pøø yi ŋöömma nywøl øøni yie, ni ø ŋwieya opëëllö mar nyimän.›",
                    "ID": "16"
                },
                {
                    "text": "Kaace geno jwöŋi ki nyeŋ Peerø nyeny Ijep, ni köge,  ni ‹Peerø ŋat ŋwøc jaak, eni cäŋa dee tïïö yie ki gïn mo dwøŋ awëëk pöödhö jaak.› »",
                    "ID": "17"
                },
                {
                    "text": "'Ba Nyeya na näk nyeŋŋe beeye Wuuö Jwøk, eni na wïth jammi bëët, ena kööŋ, ni «Ŋëëta keera, a na Wuuö Jwøk, da ŋat mo öö mo tuga Ijep mo kare dwøŋ, mo caala Kïn Tabör ni wø dwøŋ døc yïthakic kïte, ki Kïn Karmël ni wø en deŋ naama dwøŋ.",
                    "ID": "18"
                },
                {
                    "text": "Wui, u ni wø bëëdö Ijep, japu wär twöyu, kiper u di maaø ki tøŋ ni kïth uuni paac mør. Kiper Mempic ränynyö ni neeruuth, ni bäŋ ŋat mo bëëdö yie.",
                    "ID": "19"
                },
                {
                    "text": "«Ijep caala dhieŋ ma nyakøø mo poot mïërö, 'ba lwaa jø leny ööi ki paana en jï løø wï-piny, ni tïïge dëëre ki teeŋ gïn wø tïïc lwaa rumö dëër dhieŋ.",
                    "ID": "20"
                },
                {
                    "text": "Ni ö jø lenynyi mo wø cun jø Ijepi ki gwel nee këëtge kiperge, na caal nyïïrwädhe mo pulli, ni løkge rege ni reŋge na aciel, ni geni ba cuŋŋi karge. Kiper cäŋ gïï mo leth opïï bäätge, ni beeye cäŋ ajäla mana wäŋŋi kiperge.",
                    "ID": "21"
                },
                {
                    "text": "«Jø Ijep oreŋi kaawat man wø reŋ thwölli ni kudhö, kiper nyïïmän moge ocäänh bäätge ki teek. Geno ööi kaamar jiy mo käädö ki lïge mo cøøa baŋ ŋøt ka aŋøta.",
                    "ID": "22"
                },
                {
                    "text": "Ni raanyge Ijep kaawat man wø ŋøt lul piny, këël na bëët jiyi moe ni thööth ni caala lul mo odhïŋ. Jøøi thööth døc ni kaala lwaa bäänyö, ni geni ba løny ki kwaan.",
                    "ID": "23"
                },
                {
                    "text": "Jø Ijep wïthge otïmö ni laay, kanyo cïp geni ceŋ jøw ööi ki jï løø wï-piny.» Luummögø caana Wuuö Jwøki.",
                    "ID": "24"
                },
                {
                    "text": "Wuuö Jwøk, Jwø Icriel, eni na wïth jammi bëët, ena köö, ni «Ka adïëri møn, aani, a kännö ka ajäla bäät jwøa cwøl na Amön ni wø en Tëbic, ki bäät Peerø nyeny Ijep ki jø Ijep, ki bäät juu moe ki nyeye moe, ki jø wø ŋääth Peerø bëët.",
                    "ID": "25"
                },
                {
                    "text": "Aani, ge 'cïba ceŋ jø wø many jwïëcge, ni beeye cer Nabukedenecör nyeny Babiløn, ki jø kööre moe. 'Ba køør manøce nø, Ijep obeet kaawat mana bëëde dïkwøŋ.» Luummögø caana Wuuö Jwøki.",
                    "ID": "26"
                },
                {
                    "text": "«Wui, jø Icriel, u na nyïïkwaac dhaanhnha ma Jeekap, käru lwäyö, ni ba bwøk cwïnynyu; kiper ka adïëri møn, a na Wuuö Jwøk, uuni ki jøw käl dëëtu, u piema piemø paanøgø ni kare bäär ki pou enø, na kïth uuni yie ki tøŋ. Ni ööu, u na nyïïkwaac Jeekap, ni duu pou ni bëëdu mëëth ni uuno nikwak, ni bäŋ ŋat mo wëëk uuni lwär.",
                    "ID": "27"
                },
                {
                    "text": "Wui, u na nyïïkwaac dhaanhnha ma Jeekap, käru lwäyö, kiper a nut buutu. Aani, tiet wïth juurre moo riema uuni yïthge bëët raanynya raanynyø na bäre. 'Ba uuni, u ba raanynya bäre. U pwönynya pwönynyö ka ajäla mana näk kare, nou ba wiia ka ajäla.»",
                    "ID": "28"
                }
            ]
        },
        {
            "ID": "OT:JER.47",
            "name": "Jeremaya 47",
            "text": [
                {
                    "title": "Luum Räny Jø Pilitin Mana Caan Wuuö Jwøki Ni Tägö ",
                    "text": "'Ba man beeye dwør Wuuö Jwøk mana ö bäät nyikuŋ Jwøk ma  Jeremaya kiper jø Pilitin, kanya poot Geedha ni kär nyak Peerø.",
                    "ID": "1"
                },
                {
                    "text": "Luumma caan Wuuö Jwøki beeye en: ni «Ka adïëri møn, jø leny ööi ki jï løø wï-piny, ni piny ege baabø kaamar jwïëö; ni macge paac bäre, ki japa en yie bëët, këël päänye ki jiy mo wø bëëdö yïthge. Jø paanøgø ogöö ko oduuru, ni ö jiyi bëët ni jwöŋge.",
                    "ID": "2"
                },
                {
                    "text": "'Ba ki køør dööt tiet okwëënyi mo nyïïmän moo rïŋŋi, ki dööt jïëth leny mo wø tut okwëënyi, ki dööt tiet jïëth leny moøgø moo wïnyi, wëëe ba lwïthi køørge baŋ nyïïge, kiper geni bäätge opädhi.",
                    "ID": "3"
                },
                {
                    "text": "Gïï ii otägi yi cäŋ mano ööi ni raanynya jø Pilitin, ni raanynya jøøa bøth ri leny moa doo køny jø Tayar ki jø Caydan. Kiper a na Wuuö Jwøk, jø Pilitin raanynya raanynyø, ni beege jøøa dööŋ røk nyïïkwaac jiy moa öö ki ya acuul Kaptör.",
                    "ID": "4"
                },
                {
                    "text": "Geedha odööŋ ni leer kaamar ŋat mo wïïe otal, ni ö jø Ackelönni ni dït wïthge. ?Wui, u na näk odööŋ ni wø bëëdö yi ŋöömma näk ree ee päärö mar jø Pilitin, a këël kany mo nyïëdi nø noo bëëdu nou kïmmö ni dëëtu ŋaru ŋarø ki gïï mo beth?",
                    "ID": "5"
                },
                {
                    "text": "«Uuno jwöŋi ni kööu, ni ‹?Wui, opëël Wuuö Jwøk, a këël kany mo nyïëdi nø noo jwömï riï ki 'näk? Døø yi køp marï! Ni jwömï riï ki 'näk ni bëëdï niï lïŋö.›",
                    "ID": "6"
                },
                {
                    "text": "?'Ba opëëllö olïŋe nidïï, ni eni yaa nø köömmö, a na Wuuö Jwøk, ki man raany jø Ackelön ki jø tiet mïëri moa bëëdö bäät naama dwøŋ?»",
                    "ID": "7"
                }
            ]
        },
        {
            "ID": "OT:JER.48",
            "name": "Jeremaya 48",
            "text": [
                {
                    "title": "Luum Räny Möap Mana Caan Wuuö Jwøki Ni Tägö ",
                    "text": "'Ba man beeye luumma caan Wuuö Jwøki, Jwø Icriel, eni na wïth jammi bëët, kiper Möap, ena köö, «Otïmö ni raac jï Nebø, kiper eno nyak. Ni ö Kiriatayimmi ni maai ki tøŋ, ni lää wïth jiy moa en yie; ni ö jø wø bëëdö kwöra näk ogeerø ni teek ni bwøk cwïnyge, ni tïm wïthge ni laay.",
                    "ID": "1",
                    "comment":"Nëbö ki mïëri moa näk nyeŋge ogöör piny kany yi tiel 48, beege päänye mo Möap."
                },
                {
                    "text": "Möap otïmö ni bäŋ ajiem jïre këët. Jø Ëcbön ogëëmö ki eni, ni köge, ni ‹Ööø maal ni raanynyø gø nee bëëde ni patha paac këët.› U ni wø bëëdö Matmën, wïthu odïïr, ni bëët opëëllö ni caatha køøru.",
                    "ID": "2"
                },
                {
                    "text": "Oduuru owïnyi ki Örönaim, ni beeye oduuc ränynyö mo dwøŋ døc.",
                    "ID": "3"
                },
                {
                    "text": "Jø Möap oränynyi, ni ö nyïïge moa therø ni gööge ko oduuru.",
                    "ID": "4"
                },
                {
                    "text": "Geno jwöŋi døc ni cwïnyge keecge keeyø kanyo aacge ni ge etha thuur Lukith, ni kanyo løøcge piny yi Örönaim ge poot göö ko oduuc ränynyö.",
                    "ID": "5"
                },
                {
                    "text": "U na jø Möap, u reeŋø nou ŋwieya jwïëyu, ni bëëdu dï tëën kaamar abuŋŋö. ",
                    "ID": "6"
                },
                {
                    "text": "Uuni ki dëëtu, uuno mak ki tøŋ ni käl uuni, kiper uuna bëëdö nou ŋäätha tïïe mou ki jap kwärö mou. Jwøu ma Kemöc okïth paac mør ni mak ki tøŋ, eni ki dïlämme moe ki jø wø tïny gø.",
                    "ID": "7"
                },
                {
                    "text": "Jø aranya ööa bäät päänye bëët, ni bäŋe pääny mo bøth. Mïëri moa en ya agäm-kïdi oränynyi, ni ö moa en yi ŋöömma näk ree ee päärö ni ränyge thuwø, kaawat mana caana, a na Wuuö Jwøk.",
                    "ID": "8"
                },
                {
                    "text": "«Cïpu jï jø Möap ki bwöm kiper nee ge määtge; päänye moge oränynyi, ni bäŋ jiy mo bëëdö yïthge.",
                    "ID": "9"
                },
                {
                    "text": "«Acïëni oen bäät ŋato ba tïïc tïïc mar Wuuö Jwøk ki cwïnye bäre dëët jø Möap; acïëni oen bäät ŋato ba køny rem jøøgø piny ko opëëllö mare.",
                    "ID": "10"
                },
                {
                    "text": "«Jø Möap gena bëëdö ni geno nikwak poge ki mana täk paaci, ni ge bëëdö kaamar køøŋø mo onïër piny, mo kär daa yi dak maya; kiper geni, ge kär kïth paac mør ni ge mak ki tøŋ. Kiper manøgønø, ge caala køøŋø mo mete bëëdö kare, ni ŋwäänynye kär wïïtö.",
                    "ID": "11"
                },
                {
                    "text": "'Ba da nïne mo öö maa jääga baŋge ki jiy, a na Wuuö Jwøk, mo daa geni paac mør kaawat man wø daa køøŋø yi dak mør, ni dööŋ yie ni ŋaam ni nyadhi.",
                    "ID": "12"
                },
                {
                    "text": "Jø Möap wïthge olää jwøge ma Kemöc kaawat mana ö wïth jø Icrielli ni lääi ya jwøki mana ŋääthge na lamge Bëthël.",
                    "ID": "13"
                },
                {
                    "text": "«?U na jø Möap, aŋø ni wø kööu, ni ‹Waano otëëe, ni waana jiy mo këëdö ki leny mo teek.›?»",
                    "ID": "14"
                },
                {
                    "text": "'Ba mana caan Nyeya na näk nyeŋŋe beeye Wuuö Jwøk, eni na wïth jammi bëët, beeye en, ena köö, ni «Möap oränynyi; kiper jø aranya oci yïth päänye moe ni raanyge geni, ni ö wøpe moa teek ki leny ni nääi.",
                    "ID": "15"
                },
                {
                    "text": "Kar ränynyö mar Möap acäännö, ni beeye kanyo pïïc gïï mo lethi bääte.",
                    "ID": "16"
                },
                {
                    "text": "U ni karu cään ki Möap, u bëët ni wø ŋäc nyeŋŋe, uuno jwöŋi kiper Möap, ni kööu, na ‹Aŋø, teek Möap na caal athøya teek oränynyö nidïï, teega näk caala athøny ajiem jïre.›",
                    "ID": "17"
                },
                {
                    "text": "«Wui, u ni wø bëëdö Dibön, u ööa wøk ki kwör ajiem mou, ni bëëdu yi ŋöömö mo lïëth mo yie da riew. Kiper jøw raany pou ma Möap ööa kuna tukge uuni, ni raanyge kwör gwøk røk mou moa näk ogeerø ni teek.",
                    "ID": "18"
                },
                {
                    "text": "Wui, u ni wø bëëdö ya Aröör, cuŋŋu deŋ jöö nou rääŋö, ni pëënynyu cwøw ki mään mo wø rïŋŋi, mo wø bøth ri leny, ni kööu, na ‹?Agïnaŋø na tägö?›",
                    "ID": "19"
                },
                {
                    "text": "'Ba mano løkge, ge köö, ni ‹Möap anyak, ni ö jiyi ni lää wïthge. Uuno jwöŋi ni gööu ko oduuru, ni gøøu gø piny bäät Naam Arnön bare ni Möap araanynyi.›",
                    "ID": "20"
                },
                {
                    "text": "«Ajäla öö bäät mïëya en yi ŋöömma näk ree ee päärö, ni beege Olön, ki Jaca, ki Mëpät,",
                    "ID": "21"
                },
                {
                    "text": "ki Dibön, ki Nebø, ki Bëëth-Dibilatayim,",
                    "ID": "22"
                },
                {
                    "text": "ki Kiriatayim, ki Bëëth-Gamul, ki Bëëth-Miyön,",
                    "ID": "23"
                },
                {
                    "text": "ki Kiriöt, ki Bödhra, ki päänye bëët moa en yi ŋööm Möap, moa kwörge bäyö ki moa kwörge cärö.",
                    "ID": "24"
                },
                {
                    "text": "Möap tuge ocääny wøk, ni ö bääte ni tøyi.",
                    "ID": "25"
                },
                {
                    "text": "«Möap wär maathu ki køøŋø ni meere, kiper eni dëëre atïïe ni dwøŋ bääta, a na Wuuö Jwøk; Möap oŋïëli yïth ŋwøk moe, ni ö jiyi ni ŋïërge bääte.",
                    "ID": "26"
                },
                {
                    "text": "?Aŋø, ï na Möap en, ï kär bëëdö niï ŋïërö bäät Icriel? ?Aŋø, ena mak dï kuuwe, ni tïme ni gïn wø caanï kipere, wïïï putï ka keny en?",
                    "ID": "27"
                },
                {
                    "text": "«Wui, u ni jø Möap, päänye mou weyu wiiø ni cou ni bëëdu yïthakic kïte, ni bëëdu kaamar akuuru man wø geer øde deŋ dhi øt kïdi.",
                    "ID": "28"
                },
                {
                    "text": "Gïr atöör mar Möap ŋäcwa; eni koorrø døc. Ni eni ŋäya dëëre keere ni eni töödö, ni dëëre ee tïŋ maal.",
                    "ID": "29"
                },
                {
                    "text": "A na Wuuö Jwøk, atöör mare ŋääa, 'ba bäŋ gïn mo duue, ni ŋwøc mare bäŋ gïn mo tïïe.",
                    "ID": "30"
                },
                {
                    "text": "'Ba kiper gïïögø bëët, cwïnya opädhi kiper Möap, ni jwöŋa kiperge bëët, ni kïmma kiper jøøa en Kir-Ërë.",
                    "ID": "31"
                },
                {
                    "text": "Wui, u na jø Cebama, aani, a jwöŋö kiperu, ni kaala mano jwöŋö kiper jø Jadher. Uuna bëëdö kaamar jaath mo olaak, mo bäädi moe opïï løø naam løøga, ni aacge ni pïïcge Jadhar. 'Ba jø wø raany paac uuno lemge, kaawat man wø lem nyïïjenni.",
                    "ID": "32"
                },
                {
                    "text": "Otïmö ni bäŋ dïlweel mar met ec ki dwør met ec yïth pwöth Möap mo wø ciek ki cam mo päl; kwøŋ otïïa ni bäŋgø yïth dääk nyööbö, ni bäŋ ŋat mo nyööbö këët ki køøŋø mo kwöŋŋö ni yie met. 'Ba këël ge doo kwöŋŋö, kwöŋŋö marge patha mar met ec.",
                    "ID": "33"
                },
                {
                    "text": "«Jø wø bëëdö Ëcbön ki jø wø bëëdö Eliyali ge göö ko oduuru ni döötge ena maal døc këël mano wïnye Jäc, ni täge ki Dhöär këël mano pïïe Örönaim ki Ëglat-Celicia, kiper pïï moa en yi waŋ Nimrim otal.",
                    "ID": "34"
                },
                {
                    "text": "A na Wuuö Jwøk, jø Möap mo wø cïpi ko olämme jï juu moge kwör lam moa en bäät thuuri, ni wø wääŋge jïge ki gïn wø jïye ŋwääi ni met, raanynya raanynyø.",
                    "ID": "35"
                },
                {
                    "text": "«'Ba gïr jø wø bëëdö Kir-Ërë, ki dï Möap bäre, okïïna ki cwïnya kaamar ŋat wø jwøk jwøk thøø ko opelø, kiper jap kwärö moa jootge oränynyi.",
                    "ID": "36"
                },
                {
                    "text": "Kiper jiy bëët obëëdö ni wïthge ogwäär wøk, ni jïëc tïkge olielø, ni ceŋge oŋarø ki gïï mo beth, ni keece ege kïth dëëtge na abïïe.",
                    "ID": "37"
                },
                {
                    "text": "Yïth uudi mo Möap bëët, ki kwör acooŋe moe, tïmö ni beeye oduuru keere noo wïnynyi, kiper a na Wuuö Jwøk, jø Möap nyadha nyadhø kaawat man wø nyath dak mo bäŋ ŋat mo many gø.",
                    "ID": "38"
                },
                {
                    "text": "«A teeŋ nyath mo nyïëdi nø noo nyath jø Möap ki gø! Na ateeŋ jwøk mo nyïëdi noo jwöŋ jiyi kipere! Jø Möap ŋäthge oløkge ki køør mano tïm wïthge ni laay, ni tïmge na gïr abuua, ni ö jiyi bëët mo wø bëëdö buutge ni tïm cwïnyge ni böö ki gïno tägi dëëtge.»",
                    "ID": "39"
                },
                {
                    "text": "'Ba man beeye luumma caan Wuuö Jwøki, ena köö, ni «Ka adïëri møn, da jø leny mo öö mo läänna kuna tukge Möap, kaamar odhuuth mo bwöpe ee peerø mo läänna baŋ lääy.",
                    "ID": "40"
                },
                {
                    "text": "Päänye mo Möap omak ki tøŋ, ni mak kwör leny moe moa näk ogeerø ni teek. Dïcäŋöca cwïny otëëe mo Möap otïmö kaamar cwïny dhaagø mo ree da mäc lwaar.",
                    "ID": "41"
                },
                {
                    "text": "Möap oränynyi ni bëëde ni patha paac këët, kiper dëëre atïïe ni dwøŋ bääta, a na Wuuö Jwøk.",
                    "ID": "42"
                },
                {
                    "text": "Wui, u na jø Möap, gïï lwär, ki buur, ka abïëp ena nyïmmu.",
                    "ID": "43"
                },
                {
                    "text": "Ŋato reŋi ni ŋwieya gïï lwär, pätha yi buur, noo ïnh wøk ki yi buur, omak abïëpi. Kiper a na Wuuö Jwøk, gïï ii okäla bäät jø Möap yi cwiino jääla geni yie.",
                    "ID": "44"
                },
                {
                    "text": "«Jø Möap moo reŋ Ëcbön, bäätge opädhi, kiper maac otägi ki Ëcbön, paana kwøŋ nyeya ma Cëëwönni bëëdö yie, ni thöör jø Möap, jø wø tïïc okiera.",
                    "ID": "45"
                },
                {
                    "text": "U na jø Möap, otïmö ni raac jïïu. Uuni ni wø lam Kemöc, uuno ränynyi, kiper wäätu ki nyïïu okïth paac mør ni mak ka tøŋ.",
                    "ID": "46"
                },
                {
                    "text": "«'Ba kanyo tïme na aŋuun nïne, bëët jø Möap ocäŋa dwøk kare.» Luummögø caana Wuuö Jwøki. Ajäla manøgø beeye mana ŋøl bäät Möap.",
                    "ID": "47"
                }
            ]
        },
        {
            "ID": "OT:JER.49",
            "name": "Jeremaya 49",
            "text": [
                {
                    "title": "Luum Räny Jø Amön ",
                    "text": "'Ba man beeye luumma caan Wuuö Jwøki kiper jø Amön, ena köö, na «?Aŋø, Icriel bäŋ nyïïkwaaye? ?Aŋø, Icriel jïre bäŋ lwiidhi? ?Aperŋø nø na ö jø wø lam Milköm ni macge ŋööm Icriel mar jø tuuŋ Gaat en, ni bëëtge yïth päänye moe?",
                    "ID": "1"
                },
                {
                    "text": "Kiper manøgønø, ka adïëri møn, da nïne mo öö mo a na Wuuö Jwøk, a kännö ki jø leny mo ge ööi ni ge kudhö ki tuŋi, ni ge ööa kuna tukge Raaba, pääny mar jø Amön. Ni ö päänyögø ni ränynye ni needwöt, ni ö mïëri moa en deŋŋe ni waaŋi. Køøre Icriel ŋöömme olwøre ceŋ jøøa käl gø cere.",
                    "ID": "2"
                },
                {
                    "text": "Wui, u ni wø bëëdö Ëcbön, jwöŋu kiper Gaay aränynyö. Wui, u ni wø bëëdö Raaba, jwöŋu, ni kïthu keece dëëtu na abïïe, ni gööu ko oduuru, ni rïïŋu nou duda yi kiir; kiper jwøu ma Milköm okïth paac mør ni mak ka tøŋ, eni ki dïlämme moe ki jø wø tïny gø.",
                    "ID": "3"
                },
                {
                    "text": "Wui, u na cwïnynyu ogaa wøk en, ni wø ŋääth jap kwärö mou ni kööu, na ‹?Aŋa ni løny jïre ki man thunh baŋwa?› ?Aperŋø ni töödu kiper teek maru en, ni beeye teek mo døøa piny?",
                    "ID": "4"
                },
                {
                    "text": "'Ba ka adïëri møn, a na Kwäärö Wuuö Jwøk, a na wïth jammi bëët, a känna bäätu ki gïr lwär mo dwøŋ, mo öö ki løøi ki løøi. Uuno riem wøk ni bäŋ ŋat mo lwïthi ŋääe,  ni kanyo reŋu, bäŋ ŋat mo rwöp uuni kanya ciel.",
                    "ID": "5"
                },
                {
                    "text": "«'Ba køør manøce nø, jø Amön bëëtö marge ocäŋa dwøk kare.» Luummögø caana Wuuö Jwøki. ",
                    "ID": "6"
                },
                {
                    "title": "Luum Räny Ëdöm",
                    "text": "'Ba man beeye luumma caan Wuuö Jwøki, eni na wïth jammi bëët, kiper Ëdöm, ena köö, na «?Aŋø, bäŋ jiy mo wïthge leer këët Tëman? ?Aŋø, pwöc atïmö ni bäŋgø baŋ jøøa nyeŋge reegø? ?A leec wïc marge aränynyö?",
                    "ID": "7",
                    "comment":"Tëman beeye nyeŋ mør kiper Ëdöm."
                },
                {
                    "text": "Wui, u ni wø bëëdö Didan, u døøa ŋäthu, ni reŋu, ni kanu rou yïth uut kïte, kiper gïn mo leth mano käla bäätu, u na nyïïkwaac Icøø kanyo jääla nyïïkwaac Icøø bëët.",
                    "ID": "8"
                },
                {
                    "text": "Kany wø ö jiyi wø pønge nyïïjenni, ge wëëö ki mo thenh. Ni kany wø ö kuuwe ki wäär baŋ kwal, ge kwala mo wø manyge keerge.",
                    "ID": "9"
                },
                {
                    "text": "'Ba aani, nyïïkwaac Icøø loonya loonyø na bäre ni jaamma kwöro kange rege yïthge, nee ba lønye jïge ki man kange rege. Jøøa käl dëëre ki tuuŋge ki jiy moa en buutge oraanynyi, ni bäŋe wïïe mo kwøw këët.",
                    "ID": "10"
                },
                {
                    "text": "Obwöre mou moo dööŋ piny na kïïe, gwøa gwøø ni bëëtge ni ge kwøw; ni ö määr thuunhnhi mou ni bëënge aani.»",
                    "ID": "11"
                },
                {
                    "text": "Kiper man caan Wuuö Jwøki beeye en: «?Ni näk mo jøøa näk athöönh ajäla ba dege maadhø, maathge maadhø, uuno kääŋu nidïï ni ba maathu? U mäthö, ni ba kääŋu ka ajäla.",
                    "ID": "12"
                },
                {
                    "text": "A na Wuuö Jwøk, aana kööŋ ŋëëta keera, ni Bödhra, pääny Ëdöm, oränynyi ni tïme na gïn mo cwïny jiy böö ki gïno tägi dëëre, na gïr ajøøŋ, na gïr acïëni, ni ö päänye moe bëët ni nigeruuth na bäre bäre.»",
                    "ID": "13"
                },
                {
                    "text": "Aani, da dwøl mo yaa wïnynyö baŋ Wuuö Jwøk; nyïïatwiel dagø mo ojääŋŋö baŋ wïth juurre, nee kööe, ni «Ööu maal baŋ leny, ni dwalu rou kanya ciel ni cou kuna tugu Ëdöm.»",
                    "ID": "14"
                },
                {
                    "text": "Ni kö Wuuö Jwøki jï jø Ëdöm, ni «Ka adïëri møn, karu tïïa tïïö ni bäŋgø dï wïth juurre, ni ö jiyi ni taakge uuni.",
                    "ID": "15"
                },
                {
                    "text": "Wui, u ni wø bëëdö yïthakic kïte, ni bäät thuuri moa bäyö you maaø, lwär mana lwäär uuni ki gø, ka atöör mana en cwïnynyu, wïthu amaaŋge. Këël kwör bëëte mou doo ena maal kaamar øt odhuuth, u 'duua pinyi en ki kaace.",
                    "ID": "16"
                },
                {
                    "text": "«Ëdöm otïmö na gïn mo cwïny jiy böö ki gïno tägi dëëre; ni ö jiyi bëët moo pöödhi ki buute ni thäŋ yïthge ni buuge gø kiper gïïa leth bëët noo pïï bääte.",
                    "ID": "17"
                },
                {
                    "text": "Teeŋ gïna tägö dëër Cødam ki Gømöra, ni ränyge ki mïëri moa kwörge cärö ki geni, tägö dëër Ëdöm, ni bäŋ ŋat mo bëëdö yie, ni bäŋ ŋat mo joot kaace.",
                    "ID": "18"
                },
                {
                    "text": "Ka adïëri møn, da jø leny mo öö kaamar ŋuu mo ö wøk ka yi lur Jördan, mo ööa yi ciel mo teek baŋ dïëk, ni ge ööa kuna tukge Ëdöm. Ki nyi kany mo thiinh, jø Ëdöm 'riema wøk ki køør gïno tïïc jøøgø, ni jëëta ki ŋato manynya jaak ni røønya gø kaace. ?Kiper aŋa ni röömi ki aani? ?Na aŋa ni kïth aani kar løøk? ?Na a kwääye mane ni løny jïre ki man pïëme  ki aani?",
                    "ID": "19"
                },
                {
                    "text": "Kiper manøgønø, wïnynyu gïno tïïc Wuuö Jwøki, ni beeye acaara mare kiper gïno tïïe dëët jø wø bëëdö Tëman ki dï Ëdöm bäre: Ka adïëri møn, obwöre moa therø na en dïge otuut wøk, ni tïm cwïny jiy ni böö ki gïno tägi dëëtge.",
                    "ID": "20"
                },
                {
                    "text": "Kanyo päth Ëdömmi, piny puta tïmö ni kwanynyi ki dööt jiye. Oduuru mano gøøcge puta wïnyö bäät Naama Kwaar.",
                    "ID": "21"
                },
                {
                    "text": "Ka adïëri møn, jø leny öö ni läänna kuna tukge Bödhra kaamar odhuuth mo bwöpe ee peerø mo läänna baŋ lääy; ni dïcäŋöca cwïny otëëe mo Ëdöm otïmö kaamar cwïny dhaagø mo ree da mäc lwaar.» ",
                    "ID": "22"
                },
                {
                    "title": "Luum Räny Damacka",
                    "text": "'Ba man beeye luumma caan Wuuö Jwøki kiper Damacka, ena köö, ni «Jø Amath ki jø Arpat wïthge otïmö ni laay, kiper noo wïnyge waac mo reyø. Cwïnyge opädhi ni bëët cwïnyge ni ba pï piny kaamar naam mo yie da athaga.",
                    "ID": "23"
                },
                {
                    "text": "Jø Damacka bäätge opädhi, ni løkge ŋäthge ni reŋge. Cwïnyge obwøk, ni ö lwärri mo dwøŋ ni mak geni, ki rääm mo caala rääm dhaagø mo ree da mäc lwaar.",
                    "ID": "24"
                },
                {
                    "text": "Päänyögø, këël na bëëde ni nyeŋŋe owïnyö, ni ec met ki gø, ränynyö.",
                    "ID": "25"
                },
                {
                    "text": "Kiper manøgønø, wøpe moe opäänhnhi dï uutjïëthe moe, ni dït wïth jø lenynyi moe bëët dïcäŋöce;",
                    "ID": "26"
                },
                {
                    "text": "ni nyeba kiir mar Damacka ki maac, ni ö uut paan dwøŋŋi mo Ben- Adat ni thööri ya maaci.» Luummögø caana Wuuö Jwøki, eni na wïth jammi bëët. ",
                    "ID": "27"
                },
                {
                    "title": "Luum Räny Këdar Ka Adhör",
                    "text": "'Ba man beeye luumma caan Wuuö Jwøki kiper Këdar ki mïëri moa en ya Adhör moa dïïm Nabukedenecörri nyeny Babiløn, ena köö, ni «U ööa maal, ni cou kuna tugu Këdar, nou raanynya jø wø bëëdö jï løø kur tuul-cäŋ.",
                    "ID": "28"
                },
                {
                    "text": "Oduŋkaare ki dïëk moge okäl, ni käl gïïa en yïth oduŋkaare moge, ki jammi, ka athïrööle moge. Jiy okwöŋŋi bäätge ni köge, ni ‹Lwär mo dwøŋ piny apääŋe bäre.›",
                    "ID": "29"
                },
                {
                    "text": "«Wui, u ni jø Adhör, uuni, u bwøk, ni reŋŋu kany mo bäär, ni bëëdu yïth buri, kiper Nabukedenecör nyeny Babiløn anø cädö nee tïïe dëëtu ki gïn mo leth, ni beeye acaay aranya kiperu.",
                    "ID": "30"
                },
                {
                    "text": "«'Ba ï na Nabukedenecör en, ï ööa maal, ni ciï baŋ jø wø bëëdö noo nikwak karge, jø wø bëëdö ni bäŋ gïn tägi rege. Geni, bäŋ kiir jïge mo dhøkge da dïdëëdi, ni ge bëëdö kur keerge.",
                    "ID": "31"
                },
                {
                    "text": "Athïrööle moge otwier, ni käl pïïth dhäk moge. 'Ba aani na Wuuö Jwøk, geni ni wø køc jïëc wïthge, ge keetha keethø kwör mo bäyö, ni känna bäätge ki gïï mo leth ki løøi ki løøi.",
                    "ID": "32"
                },
                {
                    "text": "Adhör otïmö na kar bëëtö mar othööe, ni bëëde noo ränynyö na bäre bäre, ni bäŋ ŋat mo bëëdö yie, ni bäŋ ŋat mo joot kaace.» ",
                    "ID": "33"
                },
                {
                    "title": "Luum Räny Ilam",
                    "text": "'Ba kanya ö Cëdëkiya na täge ki man bëëde ni ena nyeny Juuda, dwør Wuuö Jwøk aö bäät nyikuŋ Jwøk ma  Jeremaya kiper Ilam.",
                    "ID": "34"
                },
                {
                    "text": "Ni man beeye luumma caan Wuuö Jwøki, eni na wïth jammi bëët, ena köö, ni «Ka adïëri møn, jø Ilam ni wø këëdi ka athëëre oraanynya, jø wø teek dï jø leny moge.",
                    "ID": "35"
                },
                {
                    "text": "Aani, a kännö ki jø leny ma dhøgi aŋween mo tuga Ilam, mo ge öö kaamar atuunna, ni ge käla yïth akïï piny karge ŋweeni, ni keetha geni yïth kwörögø bëët. Ni tïme ni bäŋ po wï jur mo jøøa riem wøk ki Ilam ba ci yie.",
                    "ID": "36"
                },
                {
                    "text": "Aani na Wuuö Jwøk, jø Ilam cwïnyge owëëga bwøk nyïm nyïïmän moge, nyïm jø wø many jwïëcge; aano kän bäätge ki gïn mo leth ki køør wëër mara ni wø liel kaamar maac. Tøŋ ojääŋŋa køørge këël mano thööra geni.",
                    "ID": "37"
                },
                {
                    "text": "Køøre aani na Wuuö Jwøk, wälu mara okëëlla piny Ilam, ni raanynya nyeya mare ki jøøa kwörge døøŋŋø moe.",
                    "ID": "38"
                },
                {
                    "text": "'Ba kanyo tïme na aŋuun nïne, bëët jø Ilam ocäŋa dwøk kare.» Luummögø caana Wuuö Jwøki.",
                    "ID": "39"
                }
            ]
        },
        {
            "ID": "OT:JER.50",
            "name": "Jeremaya 50",
            "text": [
                {
                    "title": "Luum Räny Babiløn Mana Caan Wuuö Jwøki Ni Tägö ",
                    "text": "'Ba man beeye dwøl mana caan Wuuö Jwøki ki dhi nyikuŋ Jwøk ma Jeremaya kiper Babiløn, ni beeye ŋööm jø Kaldia, ena köö,",
                    "ID": "1"
                },
                {
                    "text": "ni «Gøøu piny ni køpu gø jï wïth juurre bëët; køpu, ni tïŋu ŋïï maal; kär dee gïn kannu, kööu, ni ‹Babiløn omak ki tøŋ; jwøge ma Bël ni wø cwøl ni Merödak oränynyi ni tïme na gïn mo duua lään wïc, ni ö gïïa tieŋge ni wø lamge ni ränyge ni tïmge na gïï mo duua lään wïc.›",
                    "ID": "2"
                },
                {
                    "text": "Kiper wï jur mo käla jï løø wïpiny öö ni tuk Babiløn, ni raany ŋöömö mare bäre, ni bäŋ ŋat mo bëëdö yie. Jiy ki lääy bëët obwøk ni aacge.",
                    "ID": "3"
                },
                {
                    "text": "«'Ba noo tïme na yïth nïröke, yi kar kaace, jø Icriel oööi, geni ki jø Juuda bëët, ni ge cäädhi ni ge jwöŋö, ni beeye aani na Wuuö Jwøk, Jwøk marge, noo manyge.",
                    "ID": "4"
                },
                {
                    "text": "Geni, jöör Dhayan opëënyge, ni løøge nyïmge yie, ni öge ni cïpge dëëtge jï Wuuö Jwøk ki køør luubö mano tuutge mo bëëdö na bäre bäre, mo wïc ba wïl ki gø.",
                    "ID": "5"
                },
                {
                    "text": "«Jiya atïmö kaamar dïëk mo orwäänyö. Gena bwøth dïkwääye moge ki jöö mo ogaa wøk, ni tïïcge geni nee wïïrge bäät kïte; ni thääcge bäät kïte ki bäät thuuri, ni wïl wïthge ki kar jwöm marge.",
                    "ID": "6"
                },
                {
                    "text": "Geni, gena thöör nyïïmänni moge bëët moa joot geni, ni kö nyïïmänni, ni ‹Wa kär bääyö kanya raanywa geni, kiper gena bääyö dëër Wuuö Jwøk ni wø joot adïëri baŋe, eni na Wuuö Jwøk na ŋääth kwäcge.›",
                    "ID": "7"
                },
                {
                    "text": "«Uuni, u reŋŋa wøk dï Babiløn, ni weyu ŋöömmögø mar jø Kaldia; ni bwödhu maal kaamar nyöök atëëe ni wø kwøŋ bwödhö nyïm dïëk.",
                    "ID": "8"
                },
                {
                    "text": "Kiper ka adïëri møn, lwaa wïth juurre mo teek døc moa en wï-piny, yïthge otheŋa ni käla geni nee Babiløn tukge.  Ni cïïmge rege na dhøgi nee këëtge ki paanøgø, ni makge jiy kaace ki tøŋ ni kälge geni. Gena jiy mo nyeŋge reegø ki thöör ka athëëre, ni ge ba duui ki ceŋge jaak.",
                    "ID": "9"
                },
                {
                    "text": "ŋööm jø Kaldia otwier, ni ö jøw twier gø bëët ni rømge ki jammi. Luummögø caana Wuuö Jwøki.",
                    "ID": "10"
                },
                {
                    "text": "«Wui, u na jø Babiløn na twier jap jiya, u bëëdö ni yïthu met nou kanynyø; nou pärö kaamar nyirøøa mo bïëdö yi pwöla, nou kwöŋŋö kaamar thwønh okweeny mo teek.",
                    "ID": "11"
                },
                {
                    "text": "'Ba kiper gïïa tïïyu yøø, pou ma Babiløn ni caal miiu na nywøl uuni, eno bëëdö ni wïïe laay ni bëët waŋe ni law. Ka adïëri møn, kare otïmö ni thiinh døc dï wïth juurre, ni tïme na paap ma tëën mo bäŋ gïn mo tuy yie.",
                    "ID": "12"
                },
                {
                    "text": "Ki køør wëër mar Wuuö Jwøk eni ba beet këët, 'ba eni ränynyö na bäre. Ni ö jø wø pöödhi ki buute ni thäŋ yïthge, ni buuge gø kiper gïïa leth bëët noo pïï bääte.",
                    "ID": "13"
                },
                {
                    "text": "«U bëët ni wø thöödhö ka athëëre, dëëtu wär cïïmmu na dhøgi deŋ Babiløn bäre; ni thööyu jiye ka athëëre, ni bäŋe athëëre mo wiiyu, kiper jø Babiløn, gena bääyö dëër Wuuö Jwøk.",
                    "ID": "14"
                },
                {
                    "text": "Uuno twäädu bääte kiper leny ni deŋŋe you wïrö bäre. Babiløn cere ocïbe, ni ö kwör koorri moe ni päthge, ni ö kiirri mare ni nyaai piny. Kiper manøgø beeye cuut kwör mar Wuuö Jwøk. Kwör wär coollu dëëre, ni tïïyu kaawat mana tïïe dëët jiy møøk.",
                    "ID": "15"
                },
                {
                    "text": "Jø Babiløn wär raanynyu, nee bäŋe ŋat mo pïïdhö ki beel, ni bäŋ ŋat mo kääö ki beel. Jøøa path moo bëëdö kaace odøø baŋ jø poge, ni ŋati man nø reŋŋa yi ŋöömme, ni ge ŋwieya jø leny mo wø caan jiy.",
                    "ID": "16"
                },
                {
                    "text": "«Jø Icriel akeeth nyïïmänni, kaamar dïëk mo okeeth ŋuuwi. Ŋata kwøŋ geni raanynyø beeye nyeny Aciria, ni ŋata näk aŋuudi na tøc cuuge beeye Nabukedenecör nyeny Babiløn.",
                    "ID": "17"
                },
                {
                    "text": "Kiper manøgønø, luumma caan Wuuö Jwøki, Jwø Icriel, eni na wïth jammi bëët, beeye en: Ka adïëri møn, aani, nyeny Babiløn ki paac mare bäre jääla jäälö, kaawat mana jääla nyeny Aciria.",
                    "ID": "18"
                },
                {
                    "text": "'Ba aani, jø Icriel oduua yi ŋöömö marge, ni bëëtge ni ge cama cam mano ciek bäät Kïn Karmël ki bäät Kïn Baacan, ki caammi moo ciek yi ŋööm Ipariem ki Gelät, mïëya en bäät thuuri.",
                    "ID": "19"
                },
                {
                    "text": "'Ba noo tïme ni yïth nïröke, yi kar kaace, gïïa bac jø Icrielli ki raay mo jø Juuda omanynyi, 'ba bäŋgø mo joot; kiper a na Wuuö Jwøk, geni noo wiia na moo dööŋ wëënna wëënnö.",
                    "ID": "20"
                },
                {
                    "text": "«U cøø ni tugu jø wø bëëdö Merathayim, ni cou ni tugu jø wø bëëdö Peköt. Geni wär 'nägu ni raanynyu geni na bäre, ni tïïyu ka køør gïïa köömma uuni ki ge bëët.",
                    "ID": "21"
                },
                {
                    "text": "Oduuc leny owïnyi dï paac bäre, ki ränynyö mo dwøŋ døc. ",
                    "ID": "22"
                },
                {
                    "text": "Babiløn na bëëdö kaamar guduum na raany piny bäre, a teeŋ keethø mo nyïëdi nø noo keethe ki gø! Na a teeŋ ränynyö mo nyïëdi nø mano böö cwïny wïth juurre ki gø!",
                    "ID": "23"
                },
                {
                    "text": "Wui, ï na Babiløn, kanya bëëdï ni kuyï, a na Wuuö Jwøk, abïëp aciia kiperï, ni put ï mak. Ïïna joot ni mak ïïni, kiper ïïna bëëdö niï këëdö ki aani.",
                    "ID": "24"
                },
                {
                    "text": "Wuuö Jwøk øt tøøk leny mare ajabe, ni käl tøøŋi wøk ni beeye wëër mare, kiper Wuuö Jwøk, eni na wïth jammi bëët, da gïn mo tïïe tïïö dëët jø Babiløn.",
                    "ID": "25"
                },
                {
                    "text": "U ni wø bëëdö kwöra bäyö, u cøøa kuna tugu Babiløn; odïï moe wär jaammu, ni cooŋŋu jape na athwöe, ni raanynyu eni na bäre. Kär dee gïn mo weyu jïre.",
                    "ID": "26"
                },
                {
                    "text": "Jø leny moe bëët wär 'nägu; geni wär 'nägu kiree! Otïmö ni raac jïge, kiper cäŋ marge aöö, ni beeye cäŋ ajäla mana wäŋŋi kiperge.»",
                    "ID": "27"
                },
                {
                    "text": "Dwøl owïnyi, ni beeye dööt jiy moo rïŋŋi noo päny wøk ki Babiløn, ni caange cuut kwör mar Wuuö Jwøk, Jwøk marø, yi Dhayan, ni beeye cuut kwör mar øtø mare.",
                    "ID": "28"
                },
                {
                    "text": "Wuuö Jwøk aköö, ni «Jø wø këëdi ka athëëre bëët wär cwøllu, nee öge ni ge thööth kuna tukge Babiløn. Twëëre mou wär tïïyu deŋ kiir mare bäre; kär dee ŋat mo päär wøk. Teeŋ gïna tïïe, coollu dëëre, ni tïïyu ka køør gïïa tïïe bëët; kiper dëëre atïïe ni dwøŋ bäät Wuuö Jwøk, Jwø Icriel na en kur keere.",
                    "ID": "29"
                },
                {
                    "text": "Kiper manøgønø, wøpe moe opäänhnhi dï uutjïëthe moe, ni dït wïth jø lenynyi moe bëët dïcäŋöce.",
                    "ID": "30"
                },
                {
                    "text": "«Wui, Babiløn, ï na paana bëëdö niï töödö, Ka adïëri møn, Kwäärö Wuuö Jwøk, eni na wïth jammi bëët, mare caane caanø dëërï, kiper cäŋ marï aöö, ni beeye kanya wäŋŋi noo jääl ïïni yie.",
                    "ID": "31"
                },
                {
                    "text": "Ï na paac mo töödö en, tierï ocwanyï ni pädhï, ni bäŋ ŋat mo tïŋ ïïni maal; aani, päänye moï nyeba nyebø ki maac, ni ö maaci ni thöör gïïa en deŋge bëët thuwø.»",
                    "ID": "32"
                },
                {
                    "text": "Man beeye luumma caan Wuuö Jwøki, eni na wïth jammi bëët, ena köö, «Jø Icriel ki jø Juuda, gena bëëdö ni geno caarø, ni ge bëëdö ni geno koor jøøa mak geni ki tøŋ, ni kweer jøøgø ki man wecge geni nee aacge.",
                    "ID": "33"
                },
                {
                    "text": "'Ba dïkunyi marge teek, ni nyeŋŋe beeye Wuuö Jwøk, eni na wïth jammi bëët. eno pïëmö døc kiperge, nee piny mooe ki jwöm; 'ba wïth jø Babiløn omooe ko okiera.",
                    "ID": "34"
                },
                {
                    "text": "«Ajäl thøw tøŋ oen bäät jø Babiløn,  jø wø bëëdö dï Kaldia bäre, ki jøøa kwörge døøŋŋø ki jøøa nyeŋge reegø moe bëët!",
                    "ID": "35"
                },
                {
                    "text": "Ajäl thøw tøŋ oen bäät ajuuk mo wø køp luup tööt, ojoot møn ni gena bøøre! Ajäl thøw tøŋ oen bäät jø leny moe moa teek, geni, cwïnyge obwøk!",
                    "ID": "36"
                },
                {
                    "text": "Ajäl thøw tøŋ oen bäät okwëëc leny moe, ni räny jïëth lenynyi moe mo wø tut okwëënyi! Ajäl thøw tøŋ oen bäät jø leny moa path moa en yie, geno tïmö kaamar mään! Ajäl thøw tøŋ oen bäät jape moa perge leth, ge di twierø!",
                    "ID": "37"
                },
                {
                    "text": "Ajäl meel opïï yi ŋöömö mare bäre, pï näm moe otal! Kiper beeye paac mo bëënna juu mo otieŋø, ni wø bøøl ri juu mo otieŋø ni wø duu lwär.",
                    "ID": "38"
                },
                {
                    "text": "«Kiper manøgønø, cwëënyi ko odïï bëët obëëdö kaace, ni ö ude thuwø ni bëëtge yie. Ni eni ba beet këët na bäre bäre, ni bäŋ ŋat mo bëëdö yie këël yïth beenhnhe bëët.",
                    "ID": "39"
                },
                {
                    "text": "Teeŋ gïna tïïc Wuuö Jwøki dëër Cødam ki Gømöra, ni ränyge ki mïëri moa kwörge cärö ki geni, tägö dëër Babiløn; ni bäŋ ŋat mo bëëdö yie, ni bäŋ ŋat mo joot kaace. Luummögø caana Wuuö Jwøki.",
                    "ID": "40"
                },
                {
                    "text": "Ka adïëri møn, da wï jur mo öö ki wï-piny, ni beeye wï jur mo teek ki nyeye mo thööth mo yïthge otheŋø mo käla kany mo bäär.",
                    "ID": "41"
                },
                {
                    "text": "'Ba ceŋge da athëëre ki tøøŋi. Gena jiy mo 'näk marge raac døc, ni cwïnyge ba pädhi ki 'näk dhaanhø, ni döötge lwör ni caala pï naama dwøŋ. Ge cäädhi ka bäät okwëënyi, ni dëëtge ege täärö kiper leny, ni ge ööa kuna tukge ïïni, ï na Babiløn.",
                    "ID": "42"
                },
                {
                    "text": "Nyeny Babiløn gïna caan kiper jø leny moøgø awïnynye, ni ö bääte ni pädhe; ni ö lwärri mo dwøŋ ni mak eni, ki rääm mo caala rääm dhaagø mo ree da mäc lwaar.",
                    "ID": "43"
                },
                {
                    "text": "«Ka adïëri møn, da jø leny mo öö kaamar ŋuu mo ö wøk ka yi lur Jördan, mo ööa yi ciel mo teek baŋ dïëk, ni ge ööa kuna tukge Babiløn. Ki nyi kany mo thiinh, jø Babiløn 'riema wøk ki køør gïno tïïc jøøgø, ni jëëta ki ŋato manynya jaak, ni røønya gø kaace. ?Kiper aŋa ni röömi ki aani? ?Na aŋa ni kïth aani kar løøk? ?Na a kwääye mane ni løny jïre ki man pïëme ki aani?",
                    "ID": "44"
                },
                {
                    "text": "Kiper manøgønø, wïnynyu gïno tïïc Wuuö Jwøki, ni beeye acaara mare kiper gïno tïïe dëët jø Babiløn, yi ŋööm Kaldia bäre. Ka adïëri møn, obwöre moa therø na en dïge otuut wøk, ni tïm cwïny jiy ni böö ki gïno tägi dëëtge.",
                    "ID": "45"
                },
                {
                    "text": "Kanyo kwöŋ jiyi, ni ‹Babiløn amak ki tøŋ,› piny puta tïmö ni kwanynyi, no oduuru mano gøøcge puta wïnyö yïth mïëc wïth juurre.»",
                    "ID": "46"
                }
            ]
        },
        {
            "ID": "OT:JER.51",
            "name": "Jeremaya 51",
            "text": [
                {
                    "title": "Luum Räny Babiløn ",
                    "text": "'Ba man beeye luumma caan Wuuö Jwøki, ena köö, ni «Ka adïëri møn, aani, jø wø räänyö yïthge otheŋa, ni öge kaamar atuunna ni raanyge Babiløn, po jø Kaldia.",
                    "ID": "1"
                },
                {
                    "text": "Aani, jiy mo path ojääŋŋa Babiløn, nee jø Babiløn køølge wøk, ni raanyge ŋöömge. Geni, Babiløn otukge ki løøi ki løøi, kanyo tïme na cäŋ gïna leth na wäŋŋi kipere.",
                    "ID": "2"
                },
                {
                    "text": "Jiye mo wø thöödhö ka athëëre wär riigu nee ba thööthge, nee abïïk nywïëny mo leny moge ba røøge dëëtge. Kär nou weya wøpe moe moa teek ki leny; dïïrru wïth jø leny moe bëët.",
                    "ID": "3"
                },
                {
                    "text": "Geno nääŋŋi ni päänhge yi ŋööm Kaldia, ni cööp geni ki tøøŋi dï uutjïëthe moe.",
                    "ID": "4"
                },
                {
                    "text": "Kiper jø Icriel ki jø Juuda kär kwier Jwøge ma Wuuö Jwøk, eni na wïth jammi bëët, këël na bëët ŋööm Babilønni man bëëtge yie en ni päŋ ki raay mo di temmø nyïm Jwø Icriel na en kur keere.",
                    "ID": "5"
                },
                {
                    "text": "«U na jø Icriel, uuno reŋŋu wøk yi Babiløn, ni ŋati man nø gwøga jwïëye. Kär wïthu wëëgu dïdö ki køør ajäla mare, kiper manøgø beeye kar cuut kwör mar Wuuö Jwøk, gïïa bac jø Babilønni dwøge dëëtge.",
                    "ID": "6"
                },
                {
                    "text": "Babiløn abëëdö ni ena cer Wuuö Jwøk kaamar ogubany warkey mar ajäla, na wëëk bäät piny bäre meerø. Eni, wïth juurre bëët mo bäät piny amaadhe ki køøŋ ogubanynyøgø ni meerge, ni putge bëëdö kaamar bøøre.",
                    "ID": "7"
                },
                {
                    "text": "Ki nyi kany mo thiinh, Babiløn opädhi ni ränynye; uuni, uuno jwöŋu kipere! Ni kännu ki jaath kiper ŋwiili moe; kanymør ŋwiili moe caŋŋø.",
                    "ID": "8"
                },
                {
                    "text": "«'Ba jiy okööi, na ‹Apäärø ki man kønyø Babiløn, 'ba ŋwiili moa pïï dëëre ba løny ki køny këët. Wiiø eni, ni ö ŋati man nø dïïø ni aa poge, kiper ajäla mar Babiløn dwøŋ døc noo këët maal, noo këët maal nyeŋ pøøl.",
                    "ID": "9"
                },
                {
                    "text": "« ‹Anyooth Wuuö Jwøki ni bäŋ ajäla bäätø; ööu, waa døø pøø ma Dhayan ni caanø gïna tïïc Wuuö Jwøki, Jwøk marø.›",
                    "ID": "10"
                },
                {
                    "text": "«Athëëre mou wär paagu, ni pääŋŋu yïth købe ki geni. Wuuö Jwøk yïth nyeye mo Mëdön anø theŋe, kiper acaara mare beeye ki man raany Babiløn. Kiper Wuuö Jwøk cudö ki kwör, ni beeye cuut kwör mar øtø mare.",
                    "ID": "11"
                },
                {
                    "text": "Ŋïï wär tïŋu maal nou tugu kiir Babiløn; koor wär tïïyu ni teek døc; ni cïïmmu jiy mo rääŋö, ni ö jiyi møøk ni møørge piny. Kiper Wuuö Jwøk acaara mare wëëge thur kare, ni beeye gïna näk ee nø ŋøl ni tïïe tïïö dëër Babiløn.",
                    "ID": "12"
                },
                {
                    "text": "«Wui, Babiløn, ï na en bäät näm mo thööth, ï na näk jïrï da jap kwärö mo thööth, aŋuudi marï aöö, ni beeye cuŋ bëëtö marï.",
                    "ID": "13"
                },
                {
                    "text": "Wuuö Jwøk, eni na wïth jammi bëët, ena nø kööŋ ŋëëte keere,    ni ‹Ka adïëri møn, aani, jø leny mo thööth mo caala lwaa bäänyö ojääŋŋa bäätï, ni kwöŋge bäätï kanyo böötge ïïni.› »",
                    "ID": "14"
                },
                {
                    "text": "Beeye Wuuö Jwøk na cwääc piny ki teek mare, ni tïïc gø ni teek ki køør leec wïc mare, ni peer maal ki køør acaara mare.",
                    "ID": "15"
                },
                {
                    "text": "Kany wø tuk dhee, maal puta märö kaamar køth. Pøøl wø kööle köölö ki ya aŋuun piny, ni käl køth ni mal, ni wëëk jamø kwön wøk ki yïth kwöra kan geni yïthge.",
                    "ID": "16"
                },
                {
                    "text": "'Ba jiy bëët bëëdö ni wïthge bäŋ acaare, ni bäŋ gïn ŋäcge. Rëëm warkie, wïthge olää juuwi moa thiiwge, kiper juu moa thiiwge beege jap cwøk jaak, ni rege bäŋ jwïëy.",
                    "ID": "17"
                },
                {
                    "text": "Geno oballe jaak, ni gena gïï mo di päädö; kanyo tïme na cäŋ ajäla mana wäŋŋi kiperge, ge ränynyö.",
                    "ID": "18"
                },
                {
                    "text": "'Ba eni na Jwø Jeekap ba caal gïïögø, kiper bee eni na tïïc jammi bëët, na cwääc jiye, ni beege thööge ma jø Icriel. Eni nyeŋŋe beeye Wuuö Jwøk, eni na wïth jammi bëët.",
                    "ID": "19"
                },
                {
                    "text": "Wuuö Jwøk aköö, ni «Ï na Babiløn en, ïïna tïïa ni ïïna guduum mara na gïr leny mara; beeye ïïni na raanynya wïth juurre ki riï, ni beeye ïïni na raanynya akwöm mo nyeye ki riï.",
                    "ID": "20"
                },
                {
                    "text": "Beeye ïïni na raanynya okwëënyi ki riï, ki jø wø cäädhi ki bäätge, ni beeye ïïni na raanynya jïëth leny mo wø tut okwëënyi ki riï, ki jø wø cäädhi ki yïthge.",
                    "ID": "21"
                },
                {
                    "text": "Beeye ïïni na raanynya cwøw ki mään ki riï, ni beeye ïïni na raanynya jäle ko obwöre ki riï, ni beeye ïïni na raanynya wøpe ki nyïïakuue ki riï.",
                    "ID": "22"
                },
                {
                    "text": "Beeye ïïni na raanynya dïkwääc dïëk ki riï, ki pïïth dïëk moge, ni beeye ïïni na raanynya jø puur ki riï, ki dhää puur moge, ni beeye ïïni na raanynya kwääri ki riï, ki jø kööre moge.",
                    "ID": "23"
                },
                {
                    "text": "«'Ba a na Wuuö Jwøk, jø Babiløn, ni beege jø Kaldia, gïïa reyø na tïïcge dëëtu, u na jø Dhayan, 'dwøga dëëtge ni nëënö jïïu ki nyeŋŋu.",
                    "ID": "24"
                },
                {
                    "text": "«Wui, Babiløn, ï na teek kaamar kïdi, na raany piny bäre; ka adïëri møn, a na Wuuö Jwøk, mara caana caanø dëërï, ni bëët cera ni ena dëërï, ni ŋïëla ï piny ki bäät kïdi, ni wëëga ï waaŋ ni tïmï na bur.",
                    "ID": "25"
                },
                {
                    "text": "Kanyo ränynyï, bäŋ kïdi mo dööŋ mo jiy cäŋa gëëdö ki gø, kiper ï ränynyö na bäre bäre. Luummögø caana Wuuö Jwøki.",
                    "ID": "26"
                },
                {
                    "text": "«Ŋïï mar leny wär tïŋu maal dï paac, ni koothu tuuŋ nee wïny wïth juurre; wïth juurre wär jiiŋŋu kiper leny nee Babiløn tukge, ni cwøllu akwöm mo nyeye ni beege Ararat ki Minni ka Ackena, nee këëtge ki Babiløn. Uuno röönyö ki kwääc leny mo këëdi ki Babiløn,  ni kännu ko okwëënyi mo leny mo thööth mo caala lwaa bäänyö.",
                    "ID": "27"
                },
                {
                    "text": "Wïth juurre wär jiiŋŋu kiper leny nee Babiløn tukge, ni beege nyeye mo jø Mëdön, ki kwääri ki jø kööre moge, ki mïëri bëët moa en tietge.",
                    "ID": "28"
                },
                {
                    "text": "Piny otïmö ni kwanynyi ni jäŋŋi, kiper Wuuö Jwøk, gïna näk ee caarø ni tïïe tïïö dëër Babiløn bëëdö kare, ni beeye ki man raany ŋööm Babiløn, nee bäŋe jiy mo bëëdö yie.",
                    "ID": "29"
                },
                {
                    "text": "Jø leny moa teek mo Babiløn leny owecge, ni bëëtge ni ge kaanna rege kwör gwøk røk moa teek; teek marge othum, ni tïmge kaamar mään; kwör bëëte moge onyep ki maac, ni ö dïdëëdi mo dhøk kiir mare ni tøyi.",
                    "ID": "30"
                },
                {
                    "text": "Ŋat wø rïïŋi nee gïna tägö købe, oreŋi ni caan gø jï ŋat ŋwïëy maya, ni ö nyïïatwielli ni reeŋe ni caan gø jï nyïïatwiel maya, nee lunyge caan jï nyeny Babiløn, ni ‹Pääny marï amak bäre.",
                    "ID": "31"
                },
                {
                    "text": "Dhøk wäädhi mo wø kaath ki piny amak, ni nyepge luum man wø kan røk yie, ni bëët jø lenynyi ni cwïnyge böö.›",
                    "ID": "32"
                },
                {
                    "text": "Kiper luumma caan Wuuö Jwøki, Jwø Icriel, eni na wïth jammi bëët, beeye en: Babiløn otïmö kaamar laara mo opuuö; ki kany mo thiinh, eno kaa piny kaamar beel.»",
                    "ID": "33"
                },
                {
                    "text": "Nabukedenecör nyeny Babiløn powa ma Jerucalem acame, ni raany gø; ni wec gø ni bäŋ gïn mo odööŋ yie, ni bëëde kaamar dak mo yie ŋaam. Jerucalem aløønye kaawat man wø tïïc nyäällö, ni pääŋ yie ki jap gø moa perge leth, ni gøøp yi gø døøc.",
                    "ID": "34"
                },
                {
                    "text": "Jø powa ma Dhayan, ni beege jø Jerucalem, ge cäänö, ni «Beerra man ö gïna lethi na tïïc dëëtwa ni tïï dëër Babiløn, ni beerra man ö kwör remø marwa ni en bäätge, geni na jø Kaldia.»",
                    "ID": "35"
                },
                {
                    "text": "Kiper manøgønø, luumma caan Wuuö Jwøki beeye en, ena köö, ni «Ka adïëri møn, aani, u cwaa cwaaø, ni coola kwör maru na kare. Aani, naam mar Babiløn otaala, ni bäŋe kany jïtge yie ki pïï.",
                    "ID": "36"
                },
                {
                    "text": "Babiløn oränynyi ni needwöt, ni tïme na kar bëëtö mar othööe, na gïr abuua, ni tïm cwïny jiy ni böö ki gïno tägi dëëre, ni bäŋ jiy mo bëëdö yie.",
                    "ID": "37"
                },
                {
                    "text": "Jø Babiløn olööri kaamar ŋuuwe, ni ŋärge kaamar nyïï ŋuuwe.",
                    "ID": "38"
                },
                {
                    "text": "'Ba noo daatge cwïnyge kiper cam, ge nyöömma nyöömmö ki køøŋø, ni maadha geni ni meerge ni mïn yïthge, ni butge ki niine mo bäŋ cuŋŋe, ni geni ba päy këët.",
                    "ID": "39"
                },
                {
                    "text": "Ge peea baŋ ŋaal kaamar nyïïdïëk, kaamar nyöök rööm ki nyöök atëëe.» Luummögø caana Wuuö Jwøki.",
                    "ID": "40"
                },
                {
                    "text": "«Cëcak, ni beeye Babiløn, a teeŋ mäk mo nyïëdi nø noo maai ki gø ki tøŋ,  paana pwøc pinynyi bäre! Na a teeŋ böö mo nyïëdi nø noo böö cwïny wïth juurre ki gø ki gïno tägi dëëre!",
                    "ID": "41"
                },
                {
                    "text": "Jø leny öö bäät Babiløn kaamar naam mo kwödö døc, ni macge gø kaamar jwïëö.",
                    "ID": "42"
                },
                {
                    "text": "Päänye moe otïmö ni cwïny jiy böö ki gïno tägi dëëtge, ni tïm ŋöömö mare na paap ma tëën, na ŋöömö mo bäŋ ŋat mo bëëdö yie, na kany mo bäŋ dhaanhø mo cør yie.",
                    "ID": "43"
                },
                {
                    "text": "Ni jääla jwøge ma Bël Babiløn, ni tïïa eni nee gïïa løønye ŋöö wøk. Ni tïme ni bäŋ wïth juurre mo cøøa baŋe këët. Këëlla kiir Babiløn na teek døc opädhi.",
                    "ID": "44"
                },
                {
                    "text": "«U na jiya, uuno aa wøk dï Babiløn, ni ŋati man nø gwøga jwïëye, ni ŋwieya wëër mar Wuuö Jwøk noo liel kaamar maac.",
                    "ID": "45"
                },
                {
                    "text": "Uuni, kär cwïnynyu bwøk, ni ba lwäyu ka akøpi mo wø cari yi ŋöömmi en, ni beeye akøpi mo wø cari ni da gïn mo tägö yi cwiir man, ni cwiino ööi, poot da akøpi mo di carø. Ni ö ŋöömmi bäre ni jïte ko okiera, ni kwäärö man nø këëdö ki kwäärö maya.",
                    "ID": "46"
                },
                {
                    "text": "«'Ba ka adïëri møn, da nïne mo öö, mo juu moa näk otieŋø Babiløn raanynya raanynyø, ni ö paaci bäre ni lää wïïe, ni bëët jiyi moo 'näk no opäänhnhö dïëre.",
                    "ID": "47"
                },
                {
                    "text": "'Ba maal ki piny ki gïïa en yïthge bëët okwöŋŋi bäät Babiløn ni yïthge met; kiper jø aranya öö ki jï løø wïpiny ni tukge gø. Luummögø caana Wuuö Jwøki.",
                    "ID": "48"
                },
                {
                    "text": "«Ka adïëri møn, Babiløn na 'näk jø bäät piny, oränynyi thuwø kiper jø Icriel moa nääe.",
                    "ID": "49"
                },
                {
                    "text": "U na jiya, u na bøth dhi tøŋ, u aay! Kär nou bëëdö Babiløn! 'Ba bëëdu nou lääŋŋa aani na Wuuö Jwøk këël na enu kany mo bäär ki Jerucalem, ni bëëdu nou caara gïre.",
                    "ID": "50"
                },
                {
                    "text": "«U wø köö, ni ‹Wïthwa alääö kiper ajøøŋ man wø wïnywa, ni tïm nyeŋwa ni law, kiper jiy mo path adøny kwöra en kur keerge yi Øt Wuuö Jwøk.›",
                    "ID": "51"
                },
                {
                    "text": "«'Ba ka adïëri møn, da nïne mo öö, mo juu moa näk otieŋø Babiløn raanynya raanynyø, ni ö jiyi bëët moa näk dëëtge da ŋwiit tøŋ yi ŋöömö bäre ni bëëtge ni ge cooyø.",
                    "ID": "52"
                },
                {
                    "text": "Kiir Babiløn, këël na bëëde no ogeerø no opïï maal kuya, ni tïïc kwör leny moe ni teek døc, jø wø räänyö ge poot jääŋŋa jääŋŋö ni cige baŋe.» Luummögø caana Wuuö Jwøki.",
                    "ID": "53"
                },
                {
                    "text": "Oduuru owïnyi ki Babiløn, yi ŋööm Kaldia, ni beeye oduuc ränynyö mo dwøŋ døc. ",
                    "ID": "54"
                },
                {
                    "text": "Kiper Wuuö Jwøk räänyö ki Babiløn, ni ö dïlweelli mare ni neebäc; jø leny oööi kaamar naam mo kwödö døc, ni ge ööi ni döötge wïnyö kany mo bäär.",
                    "ID": "55"
                },
                {
                    "text": "Kiper geni ni wø räänyö ööa kuna tukge Babiløn, ni ö jø lenynyi moe moa teek ni maai ki tøŋ, ni ö athëëre moge ni tøyi; kiper Wuuö Jwøk beeye Jwøk mo cudö ki kwöri, ni kwöri di coolø na kare.",
                    "ID": "56"
                },
                {
                    "text": "Nyeya na näk nyeŋŋe beeye Wuuö Jwøk, eni na wïth jammi bëët, aköö, ni «Aani, jøøa kwörge døøŋŋø moe ki jøøa nyeŋge reegø moe omaadha ki køøŋø ni meerge, ni bee geni ki kwääri ki jø kööre ki jø leny moa teek, ni butge ki niine mo bäŋ cuŋŋe, ni geni ba päy këët.»",
                    "ID": "57"
                },
                {
                    "text": "Luumma caan Wuuö Jwøki, eni na wïth jammi bëët, beeye en, ena köö, ni «Kiir Babiløn na näk odhïŋ onyaa piny na bäre, ni ö odhuule mo dhøk kiirri moe na bäyö ni nyebi ki maac. Ni ö öölö mar jiy ni cami ya paapi, ni ö öölö mar wïth juurre ni pwøyi ya maaci.» ",
                    "ID": "58"
                },
                {
                    "title": "Kanya Ö Jeremaya Na Jääŋ Dwør Räny Babiløn Cer Ceraya",
                    "text": "'Ba kanya ö Ceraya o Neriya nyikwaar Maciya na aacge ki Cëdëkiya nyeny Juuda ni ge cøøa Babiløn ri ŋweer cwiiri moa beet Cëdëkiya ni ena nyeya, nyikuŋ Jwøk ma Jeremaya acïpö ki dwøl jï Ceraya. Kar kaace Ceraya beeye nyikugö.",
                    "ID": "59"
                },
                {
                    "text": "'Ba dwøl manøgø beeye luum gïïo leth bëët noo tägi dëër Babiløn na näk ogöör Jeremaya piny yi wëëlö, ni beege luupa gööre bëët kiper Babiløn.",
                    "ID": "60"
                },
                {
                    "text": "Ni kö Jeremaya jï Ceraya, ni «Kanyo pïïyï Babiløn, luupi bëët ii wär kwaanï nyïm jiy nee wïnyge,",
                    "ID": "61"
                },
                {
                    "text": "ni kööï, ni ‹Wui, Wuuö Jwøk, ïïna cäänö kiper paani en ni raanynyï raanynyø, ni tïme ni bäŋ gïn mo bëëdö yie, dhaanhø wala lääy, 'ba otïmö na paac mo oränynyö na bäre bäre.›",
                    "ID": "62"
                },
                {
                    "text": "'Ba kanyo lønyï ki kwaan wëëlö nø, dëëre wär töönynyï ki kïdi, ni leeŋï gø dï Naam Upareeti,",
                    "ID": "63"
                },
                {
                    "text": "ni kööï, ni ‹Babiløn odøny piny kaamar wëëlö manøgø na nilïŋ enø, ni ö eni ni ba duu maal këët, ki køør gïïo leth moo kïtha bääte.› » Man beeye aŋuun luup Jeremaya.",
                    "ID": "64"
                }
            ]
        },
        {
            "ID": "OT:JER.52",
            "name": "Jeremaya 52",
            "text": [
                {
                    "title": "Luum Räny Jerucalem ",
                    "text": "'Ba Cëdëkiya kanya tïme na nyeya, cwiic dööŋö moe pïërariiø kurciel, ni bëëde ni ena nyeya ki cwiiri apaar kurciel yi Jerucalem. 'Ba nyeŋ menni beeye Amutal nyi Jeremaya nyï Libana.",
                    "ID": "1"
                },
                {
                    "text": "'Ba ena bëëdö ni tïïya gïï mo nëëni ni reyø ki jï Wuuö Jwøk, kaawat moa tïïc Jeyöakëmmi.",
                    "ID": "2"
                },
                {
                    "text": "'Ba ka adïëri møn, ki køør gïïa reyø moa tïïc jø wø bëëdö Jerucalem ki dï Juuda bäre, Wuuö Jwøk awëër ki geni ni riem geni wøk nyïme. 'Ba Cëdëkiya agëëmö ki nyeny Babiløn.",
                    "ID": "3"
                },
                {
                    "text": "'Ba kanya tïme na ri bïŋweer cwiiri moa beede ni ena nyeya, kanya tïm nïr dwää apaar na apaar, Nabukedenecör nyeny Babiløn ki jø leny moe bëët aö töök Jerucalem, ni tïïe ki twïër töök gø, ni tïïc kwör koor töök gø bäre.",
                    "ID": "4"
                },
                {
                    "text": "Ni bëët päänynyi no ociel dïër këël mana këët ri cwiiri apaar kurciel moa beet Cëdëkiya ni ena nyeya.",
                    "ID": "5"
                },
                {
                    "text": "'Ba yi cwiinøgø, kanya tïm nïr dwää aŋweenni na abïŋween, käc atïmö ni dwøŋ døc yi pääny, ni tïme ni bäŋ cam jï jiy.",
                    "ID": "6"
                },
                {
                    "text": "Køøre kiir mar pääny atuc jø  Babilønni. Ni ö jø lenynyi bëët mo Juuda ni bwøkge ki wäär ni putge døny wøk ni ge cøra dhi kiir mana en yïthakic kiiri moa na ariiø na en buut ajïniin nyeya, këël na bëëde ni jø Babiløn pääny ege ciel dïër bäre; ni aacge ni ge coonya goor Jördan ni wø cwøl na Araaba.",
                    "ID": "7"
                },
                {
                    "text": "'Ba jø leny mo jø Babiløn aläp køør nyeya ma Cëdëkiya, ni maage gø pwöl Jerikö, ni keeth jø lenynyi moe bëët buute.",
                    "ID": "8"
                },
                {
                    "text": "Køøre ena makge ni kälge eni Ribala päänya en yi ŋööm Amath, baŋ nyeny Babiløn, ni ö nyeny Babilønni ni ŋut bäät gø ki luubö.",
                    "ID": "9"
                },
                {
                    "text": "Køøre nyeny Babiløn wäät Cëdëkiya anääe nyïm gø ni nëënö jïre, ni ö eni thuwø ni 'näk jøøa kwörge døøŋŋø bëët mo Juuda kaace Ribala.",
                    "ID": "10"
                },
                {
                    "text": "Køøre nyeny Babiløn nyeŋ Cëdëkiya atuunynye, ni twöc gø ko oguut jwëëlli, ni kïth gø Babiløn ni kïth gø øt twöc, ni bëëde kaace këël aŋuun thøø mare.",
                    "ID": "11"
                },
                {
                    "text": "'Ba kanya tïme na ri cwiiri apaar ka abïŋween moa beet Nabukedenecörri ni ena nyeny Babiløn, kanya tïm nïr dwää abïïc na apaar, Nabucaradan kwääy jø koor, mo tïïö tier nyeny Babiløn, aö Jerucalem.",
                    "ID": "12"
                },
                {
                    "text": "Ni waaŋ Øt Wuuö Jwøk ki paan dwøŋ mar nyeya, ki uudi moa en Jerucalem bëët, këël uudi moa døøŋŋø bëët awaaŋe thuwø.",
                    "ID": "13"
                },
                {
                    "text": "Ni ö jø lenynyi bëët mo jø Babiløn moa käär kwääy jø koorri ni toorge kiir piny bäre mar Jerucalem.",
                    "ID": "14"
                },
                {
                    "text": "Ni ö Nabucaradanni kwääy jø koor ni käl jø møøk moa can døc, ki jiy møøk moa dööŋ dï pääny, ki jiy moa cïp ceŋge jï nyeny Babiløn, ki rëëmme moa näk odööŋ, ni ge maae ka tøŋ.",
                    "ID": "15"
                },
                {
                    "text": "'Ba Nabucaradan kwääy jø koor, jiy møøk moa can døc na en yi ŋöömmögø awiie na jø piith omøki na jø puur pwöth.",
                    "ID": "16"
                },
                {
                    "text": "'Ba jammi moa näk tïïc ka nywïënyö ma jwïël na en yi øt Wuuö Jwøk, ni beege gïïa näk caala dïkweeye, ki jïëthe mo wø käär pïï ki geni, ki gïr pïï mana dwøŋ, atøc jø lenynyi mo Babiløn na thäŋi, ni kïthge nywïëny moøgø bëët na jwëëlli yøø Babiløn.",
                    "ID": "17"
                },
                {
                    "text": "Ni kälge jammi møga moa näk tïïc ka nywïënyö ma jwïël, ni beege athääe, ka akaape, ki gïï wø 'näk mäc lambae ki geni, ki kuure, ka apät, ki jap paac møga bëët mo wø tïïö ki geni Øt Wuuö Jwøk.",
                    "ID": "18"
                },
                {
                    "text": "'Ba kwääy jø koor, jammi moa näk tïïc ka warkey mo tøŋ ki gwel-bïrö mo tøŋ 'akäle, ni beege cäänne, ka athääe mo wø käär mäc ki geni, ki kuure, ki dhiithe, ki gïï wø cïp lambae bäätge, ka apät, kö ogubääye mo wø thii køøŋø piny ki geni.",
                    "ID": "19"
                },
                {
                    "text": "'Ba gïïa na ariiø na näk caala dïkweeye, ki gïr pïï mana dwøŋ, ki gïï ma apaar kurriiø mo otïïö na dhäk ma rwädhe mo tïïc ka jwïël, mo gïr pïï mana dwøŋ ocïp bäätge, ki jïëthe mo wø käär pïï ki geni moa tïïc nyeya ma Cølöman kiper Øt Wuuö Jwøk, peek nywïënyö mana näk jwïël mana tïïc geni bëët ki gø ba løny ki røm.",
                    "ID": "20"
                },
                {
                    "text": "'Ba gïïögø ni caal dïkweeye yøø, bär mar man nø beeye gööye apaar ka abära, ni mar dööŋ dëëre beeye gööye apaar kurriiø, no odhïŋ mare beeye lweedi aŋween, ni yie ŋaam.",
                    "ID": "21"
                },
                {
                    "text": "'Ba gïï mïërö mo tïïc ka nywïënyö ma jwïël moa kïth wïth gïïögø ni caal dïkweeye yøø, bär mar man nø beeye gööye abïïc. Ni dëëtge okïthö ki tiimme mo odwøø na jap mïërö, ni gïï mo caala nyïïadikwäle omun dëët gïï mïërö moøgø na jwëëlli yøø, no ocaanø ki deŋŋe bäre.",
                    "ID": "22"
                },
                {
                    "text": "'Ba nyïïadikwäle moøgø moa näk nëënö bäät gïï mïërö man nø beege pïërabïŋween ka abïciel, 'ba kwään nyïïadikwäle bëët moa näk ocaanø bäät gïï mïërö man nø beege dïpa.",
                    "ID": "23"
                },
                {
                    "text": "'Ba Nabucaradan kwääy jø koor, Ceraya na näk Kwääy Lam Mana Dwøŋ, ki Jepaniya dïlämi mana en køøre, ki jiy adäk moa koor dhi Øt Wuuö Jwøk amaae ki tøŋ.",
                    "ID": "24"
                },
                {
                    "text": "Ni ö eni ni mak ŋat köör aciel man wø raŋ jø leny, ki jiy abïriiø mo wø køny nyeya ka acaare  moa joot yi pääny, ki ŋat wø gööt piny ki luup jï kwääy lwaa leny man wø kïth jiy yi dëëc paanøgø, ki jø paanøgø ma pïërabïciel moa joot yi päänyögø.",
                    "ID": "25"
                },
                {
                    "text": "Ni ö Nabucaradanni kwääy jø koor ni lwør jøøgø ni kïth geni Ribala baŋ nyeny Babiløn.",
                    "ID": "26"
                },
                {
                    "text": "Køøre nyeny Babiløn jøøgø anääe Ribala, päänya en yi ŋööm Amath. Manøgø beeye jöö mana ö jø Juuda ni käl ge yi ŋöömö marge ni ge mak ki tøŋ.",
                    "ID": "27"
                },
                {
                    "text": "'Ba moi beege kwään jø Juuth moa mak Nabukedenecörri ki tøŋ: Jiy moa käle ri bïriet cwiiri moa beede ni ena nyeya beege kume adäk ki pïërariiø kurdäk.",
                    "ID": "28"
                },
                {
                    "text": "Ni jiy moa käle Jerucalem kanya tïm cwiic nyeci moe na apaar ka abära beege dïpe abära ki pïëradäk kurriiø.",
                    "ID": "29"
                },
                {
                    "text": "Ni kanya tïm cwiic nyeci moe na pïërariiø kurdäk, Nabucaradan kwääc jø koor akädö ki jø Juuth ma dïpe abïriiø ki pïëraŋween kurbïïc. 'Ba kwään jiy bëët moa käl beege kume aŋween ki dïpe abïciel. ",
                    "ID": "30"
                },
                {
                    "title": "Kanya Pät Jöakin Nyeny Juuda",
                    "text": "'Ba kanya tïm cwiiri na pïëradäk ka abïriiø moa mak Jöakin nyeny Juuda ki tøŋ yie na kïthi Babiløn, kanya tïm nïr dwää apaar kurriiø ni pïërariiø kurbïïc, Ëwil-Merödak nyeny Babiløn mëër mare anyoodhe jï Jöakin nyeny Juuda ni pät gø øt twöc. 'Ba gïnögø atïïe yi cwiina tïme yie ni ena nyeya.",
                    "ID": "31"
                },
                {
                    "text": "Ni cääne ki luubö mo beer ki gø, ni tïïc wälu mare ni pöödha eni ki mo nyeye møga moa bëëdö ki eni Babiløn.",
                    "ID": "32"
                },
                {
                    "text": "'Ba Jöakin abïïe moa en dëëre øt twöc awiile, ni bëëde ni cämö buut nyeya cooth ki yïth nïr kwøw moe bëët,",
                    "ID": "33"
                },
                {
                    "text": "ni bëët cammi mare mar yi cäŋ cooth ni cïpa nyeny Babiløn jïre ki yïth nïr kwøw moe bëët këël dïcäŋa thøøe yie.",
                    "ID": "34"
                }
            ]
        }
    ]
}