{
    "textIntro": "Aydheea beeye nyikuŋ Jwøk mo dwøŋ mo othïïŋ Jwøki yi Jerucalem ni køpa luum Wuuö Jwøk yïth nïr nyeye aŋween mo jø Juuda. Nyeye moøgø beege Udhaya, ki Jötham, ki Eeyeth, ki Edhekaya. Jwøk ree anyoodhe jï Aydheea ni cwøl gø nee dwøre købe jï jø poge (Tiel 6). Wëël Aydheea opääŋŋö na kwöre adäk. Ki mano täge ki tielø 1 — 35, Aydheea caana luup ajäla moa caan Jwøki ni jääla jø Juuda. Kiper geni, ge bëëdö ni wïthge teek ki luum Jwøk, ni Jwøk ege kwierø ki køør tïïe moge. 'Ba Wuuö Jwøk poot bëëdö ni cøøra geni ki man løkge cwïnyge ni køpge raay moge; ni manøgø beeye jöö eni keere mano wëëk geni bødhø ka ajäla. Aydheea luum Macaaya acaane ki kwöre mo thööth ni nyootha bëënynyö mar gø mano en yi nyïm yi bura mare. (7:14; 8:14; 9:2, 6-7; 11:1-2) 'Ba tiel 36 — 39 cäänö kaper gïï møøk ma atägö yïth nïr nyeya ma Edhekaya, kanya ö nyeny Aciria na määnynye baŋ Jerucalem; ni cäänö kaper täw mana leth na tägö dëër Edhekaya, ki kanya ö Edhekaya na nyooth jap kwär moe bëët jï jøøa jääŋ nyeya mar Babiløn. 'Ba ki mano täge ki tiel 40 — 66, Aydheea caana luup cøm cwïny, ki luup moa caan Jwøki ni bëët jø Icriel dwøge kare køør gïïa leth na jwørge ceŋ jø Babiløn. Ni gïnögø tïïc Jwøki tïïö ki køør dööŋö mare ki teek mare. 'Ba tiel 40 — 48 yie da luup mo thööth mo cäänö kaper teek mar Jwøk ki dööŋö mare. Ni tiel 49 — 57 nyootha öö mar Macaaya, kanyo ööe ni ena ŋat tïïc mar Jwøk kuna jwør gïï mo leth, ni tïme na pïëmi mar jiy. Eni di kwierø, ni tïme no okïdi kiper raac jiy. 'Ba kare otïmö ni dwøŋ, ni tïme na bwödhi yi buc mëër ki bëënynyö mar bäät piny bäre. 'Ba tiel 58 — 66 nyootha gø ni jiy bëët moo køp raacge nyïme noo ŋääth eni, ge di piemø. 'Ba dïcäŋaca Jerucalem ocäŋ geerrø, ni ö nyeŋ kee mo Icriel ni nyaacge, ni tïm Macaaya na kwäärö yi Dhayan. 'Ba bëët-mëër, ki bëënynyö, ki ŋøl luup ma kare, otägi, ni ö Jwøki ni tïïc jammi bëët ni nyärö. ",
    "introTitle": "Luubö Mo Cäänö Kaper Wëël Aydheea",
    "chapterName": "Aydheea",
    "version": "anyuaB",
    "text": [
        {
            "ID": "OT:ISA.1",
            "name": "Aydheea 1",
            "text": [
                {
                    "text": "Moi beege luup mo wø nyooth ki yi wïc na nyooth Jwøki jï Aydheea wär Amöth kiper jø Juuda ki jø Jerucalem yïth nïr Udhaya, ki Jötham, ki Eeyeth, ki Edhekaya, kanya bëëtge ni gena nyeye mo Juuda. ",
                    "ID": "1"
                },
                {
                    "title": "Luum Bääyö Mar Jø Juuda",
                    "text": "Wuuö Jwøk aköö, ni «Wui, Maal, cek ïthï! Wui, Piny, wïnynyï! Obwöre moa piidha na døøŋŋø cera, gena ö maal bääta ni gëëmge ki aani.",
                    "ID": "2"
                },
                {
                    "text": "Dhieŋ wänni ŋääe, ni ö arëënni ni ŋäc kar cam mana jiiŋ wänni jïre; 'ba jiya ma jø Icriel, a na wääge a kucge, ni tier luumma ba kwanyge.»",
                    "ID": "3"
                },
                {
                    "text": "Wui, u na wï jur ma jø raay en, u na jiy mo raay löör ŋäthu kaamar tëër en, ni bee u nyïïkwaac jiy mo wø tïïö ki gïï mo reyø, ni uuno obwöre mo temma raay møn! Wuuö Jwøk, eni na Jwø Icriel na en kur keere, aweyu, ni taagu gø, ni løøu ŋäthu wøk ki eni.",
                    "ID": "4"
                },
                {
                    "text": "?Aperŋø ni poot bëëdu ni uuno nieŋ yïth raay en? ?U poot manynya man pwöt uuni? Wïthu moø bëët bëëdö no opääŋ täwi, ni ö cwïnynyu ni kwääli ya raayi;",
                    "ID": "5"
                },
                {
                    "text": "ki mana täge ki thäc tietu këël wïthu, bäŋ kany mo jööt; 'ba beege ŋwiili keerge; ni beege kwör mo okwöt, ka atwøt mo onilwäk piny, mo bëëdö no odheeth, ni kär bääö, ni kär julö ki maaw.",
                    "ID": "6"
                },
                {
                    "text": "Ŋöömö maru araanynyi, ni waaŋ päänye mou ki maac; ni ö pwöthi mou ni lwøri ya jøøa pathi ni nëënö jïïu, ni wëëkge jammi mou bëët ränynyö.",
                    "ID": "7"
                },
                {
                    "text": "'Ba Dhayan awec ni dööŋe ni caala abïl koor man wø dööŋ yi pwödhö, ni caala pääny mo ociel dëëci dïër.",
                    "ID": "8",
                    "comment":"Dhayan poot na nyeŋ mør kiper Jerucalem."
                },
                {
                    "text": "'Ba onää Wuuö Jwøk, eni na wïth jammi bëët, bäŋ jiy mo ee wiiø ni kwøw dëëtø, doo na øøno tïmö kaamar Cødam ki Gømöra en.",
                    "ID": "9",
                    "comment":"Cødam ki Gømöra beege päänye moa raany Jwøki na bäre. Luummögø ena yi Wïlöölö tiel 19."
                },
                {
                    "text": "Wui, u na bwöthe mo Jerucalem, ki jø Juuda, u ni bëëtö maru caala bëët jø Cødam ki jø Gømöra, Wïnynyu luum Wuuö Jwøk, ni cegu ïthu ki pwöc mar Jwøk marø,",
                    "ID": "10"
                },
                {
                    "text": "Wuuö Jwøk aköö, no «?Olämme mou na thööth kønyge ŋø kipera? Aana jøøm ko olämme mo wø waaŋ bäre mou moø ni thööth yøø, ni beege olämme mo nyöök rööm ki dwäle mo dhäk. Yia ba mïnni ki rem mo rwädhe ki mo nyïïdïëk, wala rem atëëe.",
                    "ID": "11"
                },
                {
                    "text": "?Kany wø ööu nyïma baŋ lam, aŋa na kööm uuni nou wïdu yi kal mara jaak? ",
                    "ID": "12"
                },
                {
                    "text": "Muuce mou moø ni bäŋ tietge yøø kär cïpu këët! Gïï wø jïcge ŋwääi ni met mou, yia raac ki ge døc. Wödö man wø wøørru cäŋ man wø päär dwääyi yie, ki wøør cäŋ jwömö, ka acooŋe mo wø cwøllu, a ba jïëy ki ge; kiper acook lam mo wø tïïyu, tïïyu ni bëëtö maru patha kare.",
                    "ID": "13"
                },
                {
                    "text": "A män ka ajwöm mo wø wøørru kany wø päär dwääyi, ka ajwöm mou møga mo wø wøørru. Gena tïmö na tëër bääta, ni ööla ki käär ge.",
                    "ID": "14"
                },
                {
                    "text": "Kiper manøgønø, kany wø thaaŋu ceŋŋu maal nou lämö, waŋa kana kanø ki uuni. U këël doo lämö ki lam mo dwøŋ døc, aani, ïtha ba ciia; Kiper uuna jiy mo uuno kuny piny ki rem jiy.",
                    "ID": "15"
                },
                {
                    "text": "«Lwøgu dëëtu, ni tïïyu dëëtu ni waany, ni ö tïïe mou moa reyø ni daagu ge nyïma. Weyu tïï jammi moa reyø,",
                    "ID": "16"
                },
                {
                    "text": "ni kwänynyu ki man tïïyu jammi moa beyø. Bëëdu nou tïïya ŋøl ma kare, ni joogu jøøa no ogäy. Cuŋŋu løø kïïe ki määr thuunhnhi.»",
                    "ID": "17"
                },
                {
                    "text": "Wuuö Jwøk aköö, ni «Ennø, ööu nøø dwätø na aciel ri luubö. Këël na bëëde ni raay mou kwayø kaamar remø, di tïïö ni tar ni caala piiø, këël ge doo kwayø døc, di tïïö ni tar ni caala jïëc røømmø.",
                    "ID": "18"
                },
                {
                    "text": "Ni näk mo u jïëy ni kïthu luumma bäät tïïc, gïïa beyø moo ciek yïth ŋøøm cammu camø;",
                    "ID": "19"
                },
                {
                    "text": "'ba ni näk mo u kweer ni gëëmu, u thöör opëëlle thöörö.» Luummögø caana Wuuö Jwøki ki dhee kiree.",
                    "ID": "20"
                },
                {
                    "text": "Raŋŋu, päänya beer atïmö kaamar kääbi, ni beeye päänya wara bëëdö ni tïïya ŋøl ma kare, na bëët jøøa beyø yie; 'ba ennø atïmö ni nuta dïnäge yie.",
                    "ID": "21"
                },
                {
                    "text": "Wui, Jerucalem, gwet-bïrö moï aränynyö ni dööŋge na nyal, ni ö kwøk nyïïomøki mo wø maathï ni jääpge rege ki pïï.",
                    "ID": "22"
                },
                {
                    "text": "Kwääri moï gena jø ageem, ni rege ege dwalø ki kuuwe; ge bëët, ge mëër ki man cun geni ki gwel ki piny, ni ge rïïŋö køør muuce nee camge. Ge bëëdö ni kïïe ba gwøkge, ni ïthge ba cekge ki luup määr thuunhnhi kany wø pëëge kiper køny.",
                    "ID": "23"
                },
                {
                    "text": "Kiper manøgønø, Kwäärö Wuuö Jwøk, eni na wïth jammi bëët, eni na teek na näk Jwø Icriel, ena köö, ni «Aani kwör japa tïïc nyïïmän 'moa dëëra, coola coolø dëëtge, naa jïta ki jwöm.",
                    "ID": "24"
                },
                {
                    "text": "'Ba aani da gïn mo tïïa tïïö dëërï thuwø, ï na Jerucalem, gïïa reyø dëërï na caal apøk nyal, twöna wøk, kaawat man wø ö apøk nyalli mo wø en dëër nywïënyö wø twöni wøk kany wø leeny nywïënyö ki maac.  Gïïa reyø bëët moa en dëërï käla wøk.",
                    "ID": "25"
                },
                {
                    "text": "Køøre a tïŋŋa maal jïrï ki pïëmme kaawat mana dïkwøŋ, ni tïŋŋa maal jïrï ki jø wø cïpi ka acaare kaawat mana tïïa ya acääŋŋe. Kanyøgø nø, ï na Jerucalem, ï di cwølø ni Pääny Bëënynyö, ni Pääny mo Bëënna Adïëri.»",
                    "ID": "26"
                },
                {
                    "text": "Dhayan di piemø, ki jiye moo køp raacge, ki køør adïëri mar Jwøk ki bëënynyö mare.",
                    "ID": "27"
                },
                {
                    "text": "'Ba jø ageem ki jø raay ge di raanynyø na aciel bëët, ni ö jø wø wec Wuuö Jwøk ni ränyge.",
                    "ID": "28"
                },
                {
                    "text": "Uuni wïthu lääö kiper mana bëëdu nou lama jenni mo wø en cwïnynyu køørge, ni bëëdu ni wïthu lääö ki lam mana tïïyu kwöra näk you jierø yïth ajïniine.",
                    "ID": "29"
                },
                {
                    "text": "Kiper u tïmö kaamar jaath mo bøøge otal ni tïmu kaamar ajïniina mo ba jøøyi ki pïï.",
                    "ID": "30"
                },
                {
                    "text": "Jiy moa teek dëëtu otïmö kaamar akaraac mo otal, ni ö tïïe moge ni tïmge kaamar maac mo pätha yie, ni putge waaŋ bëët ni bäŋ ŋat mo lønye jïre ki man bïp gø.",
                    "ID": "31"
                }
            ]
        },
        {
            "ID": "OT:ISA.2",
            "name": "Aydheea 2",
            "text": [
                {
                    "title": "Kanyo Ö Pinynyi Bäre Noo  Tïme Ni Bëënna Wuuö Jwøk",
                    "text": "Man beeye luubö mana nyooth jï Aydheea wär Amöth kiper jø Juuda ki jø Jerucalem.",
                    "ID": "1"
                },
                {
                    "text": "'Ba kanyo tïme na aŋuun nïne, kïdi mana en Øt Wuuö Jwøki bääte okëël piny ni teek, ni tïme na wïth kïte; eno tïŋ maal ni kaala thuuri, ni ö wïth juurre bëët ni rwäthge bääte.",
                    "ID": "2"
                },
                {
                    "text": "Wïth juurre mo thööth öö ni köge, ni «Ööu, owaa cøø bäät Kïn Wuuö Jwøk yi Øt Jwø Jeekap, kiper nee ø pwönynye ki jööre, nee ø cäädhø øtjööre.» Kiper luum ciik Jwøk wø caan ka yi Dhayan, ni beeye Jerucalem ni wø ö luup Wuuö Jwøki ki yie.",
                    "ID": "3"
                },
                {
                    "text": "'Ba eni luup ŋøle ŋølø yïthakic wïth juurre, ni ö wïth juurre mo thööth ni dwøk ge kanya ciel. Ni ö geni ni thääthge opëëlle moge na jap puur, ni thääthge tøøŋi moge na jap goor wïth jenni ki ge, ni bäŋe wï jur mo kwany tøŋ ki wï jur mør, ni ge ba pwönynyi këët ki leny.",
                    "ID": "4"
                },
                {
                    "text": "'Ba ennø, u na nyïïkwaac Jeekap, ööu, nøø cäädhø ki yi tar mar Wuuö Jwøk. ",
                    "ID": "5"
                },
                {
                    "title": "Luum Cäŋ Wuuö Jwøk",
                    "text": "Wui Wuuö Jwøk, jiyï ma jø dhi øt Jeekap aweyï, kiper mana caathge køør ajuuk mo jø kur tuul-cäŋ, ni tïmge ni ge tïïö ki jap adïëda kaamar jø Pilitin, ni dwätge ki juurre møøk.",
                    "ID": "6"
                },
                {
                    "text": "Yi ŋöömö marge opäŋ ki warkey ki gwet-bïrö, ni jap kwärö moge ba løny ki kwaan; ni ŋöömö marge thuwø päŋ ko okwëëc leny, ki jïëth okwëëc leny mo ba løny ki kwaan.",
                    "ID": "7"
                },
                {
                    "text": "Ŋöömö marge bëëdö no opäŋ ki gïï wø lam na tïïcge ki ceŋge,  ni ge wøøra gïïögø na tïïcge ki lweetge.",
                    "ID": "8"
                },
                {
                    "text": "Ki køør japøge, jiy wïthge adwøk piny, ni ö jøøa kwörge døøŋŋø ni dwøgi piny. 'Ba kär niï wëënna ge.",
                    "ID": "9"
                },
                {
                    "text": "Cou yïth agäp-kïte, ni kannu dëëtu kwöra ŋammø yïth ŋøøm, nou lwäära wëëc Wuuö Jwøk ka ajiem mare na dwøŋ.",
                    "ID": "10"
                },
                {
                    "text": "'Ba nyøth røk ka atöör mar jiy odwøk piny, ni ö bëëtö mar jø wø tïŋ dëëtge maal ni dwøgi piny. 'Ba Wuuö Jwøk keere beeye noo bëëdö ni di jiemø dïcäŋöce.",
                    "ID": "11"
                },
                {
                    "text": "'Ba Wuuö Jwøk, eni na wïth jammi bëët, da cäŋ ajäla mare mo ööa bäät jø atöör ki jø wø tïŋ dëëtge maal mo ge dwøge piny yie,",
                    "ID": "12"
                },
                {
                    "text": "ni ö ajäla mare bäät jenni bëët mo lur Libaanø moa bäyö na näk wïthge opööth maal, ki bäät jera teek mo Baacan,",
                    "ID": "13"
                },
                {
                    "text": "ki bäät kïte bëët moa bäyö, ki bäät thuuri bëët moa bäyö,",
                    "ID": "14"
                },
                {
                    "text": "ki bäät uut koor bëët moa no ogeerø ni ena maal, ki bäät kwör gwøk røk bëët moa no ogeerø ni teek,",
                    "ID": "15"
                },
                {
                    "text": "ki bäät baabuure bëët moa näk mo gath, ki bäät jïëth näm bëët moa beyø.",
                    "ID": "16"
                },
                {
                    "text": "'Ba atöör mar jiy odwøk piny, ni ö bëëtö mar jø wø tïŋ dëëtge maal ni dwøgi piny. 'Ba Wuuö Jwøk keere beeye noo bëëdö ni di jiemø dïcäŋöce.",
                    "ID": "17"
                },
                {
                    "text": "'Ba kït gïï wø lam rwäänyö na bäre bäre.",
                    "ID": "18"
                },
                {
                    "text": "'Ba jiy oreŋ kwöra ŋammø yïth kïte ki kwöra ŋammø yïth ŋøøm, ni ge lwäära wëër mar Wuuö Jwøk ka ajiem mare na dwøŋ, kanyo ö maal noo jäŋ piny.",
                    "ID": "19"
                },
                {
                    "text": "'Ba dïcäŋöce kït gïï wø lam moa tïïcge kiper dëëtge nee wøørge, na no otïïö ki gwet-bïrö ki warkey, oleeŋge piny, ni tïmge na mo adule ka adïlïge.",
                    "ID": "20"
                },
                {
                    "text": "Geno reŋ kwöra ŋammø yïth kïte ki kwöra no okaaŋŋø yïth kïte, ni ge lwäära wëër mar Wuuö Jwøk ka ajiem mare na dwøŋ, kanyo ö maal noo jäŋ piny.",
                    "ID": "21"
                },
                {
                    "text": "Weyu ŋääth dhaanhø, man ni jwïëy ka ume keere jaak en. ?Aŋø, da kare cøøn?",
                    "ID": "22"
                }
            ]
        },
        {
            "ID": "OT:ISA.3",
            "name": "Aydheea 3",
            "text": [
                {
                    "title": "Luum Ajäla Mano Kïth Wuuö Jwøki Bäät Jerucalem Ki Juuda ",
                    "text": "'Ba ka adïëri møn, Kwäärö Wuuö Jwøk, eni na wïth jammi bëët, ena bäät man käl køny mare wøk ki bäät Juuda ki Jerucalem, ni beege caammi ki pïï mo wø kønyge dëëtge ki ge;",
                    "ID": "1"
                },
                {
                    "text": "ki cwøw leny moa teek, ki jø leny møga, ki dïŋut luup ki nyïïkuk Jwøk, ki jø adïëda ki jø døøŋŋø,",
                    "ID": "2"
                },
                {
                    "text": "ki kwääc lwaa pïërabïïc, ki jøøa kwörge døøŋŋø, ki jø wø cïpi ka acaare, ki jø wø nyeŋge reegø ki tïïe mo wø tïïc ki ceŋ, ki jø thïëth.",
                    "ID": "3"
                },
                {
                    "text": "Aani obwöc cwøw tïïa tïïö na kwääri bäätge, ni tïmge ni ge ena tiet obwöre mo wïthge känni.",
                    "ID": "4"
                },
                {
                    "text": "Ni tïm jiyi ni ŋati man nø watge thiele piny, ni ö ŋat atut man nø ni dïïm ŋat atut mare. Wøpe ge ööa maal bäät jø døøŋŋø, ni tïm ŋata no otaaø ni töödö bäät ŋata no owøørø. ",
                    "ID": "5"
                },
                {
                    "text": "'Ba ŋati man nø ki røk nyïïmenni ki dhi øt wänni keere, dhaanhø aciel omaae ni kööe jï gø, ni «Nyie, ïïni abïï dagø jïrï; tïmï ni ïïna dïbwödhi marwa, nee paani no oränynyö en nee tïme ni ena cerï!»",
                    "ID": "6"
                },
                {
                    "text": "'Ba dïcäŋeca, ŋatøgø ojwöŋi ni dwøre ee tïŋ maal, ni kööe, ni «Aani a ba tïmö na dïkunyi maru; bäŋ cam jïra wala abïïe mo ena paara. Kär a tïïyu na dïbwödhi mar jiy.»",
                    "ID": "7"
                },
                {
                    "text": "Kiper Jerucalem onø bøømø, ni ö Juuda ni nø pädhe, kiper luup mo wø carge ki tïïe moge ge raanynya cwïny Wuuö Jwøk ki ge, ni marge ageem ki Wuuö Jwøk na näk Jwø ajiem.",
                    "ID": "8"
                },
                {
                    "text": "Gïïa reyø na tïïcge nëënö täärnyïmge, ni ge bëëdö ni ge nyøtha raay moge kaamar Cødam, ni raay moge ba maarge kan. Wui, otïmö ni leth jïge, kiper gïïa reyø na kälge bäätge!",
                    "ID": "9"
                },
                {
                    "text": "Caannu jï jøøa bëëtö marge beer ki man näk mo tïmö ni beer jïge, kiper yïthge omïnni ki køør tïïe moge na beyø.",
                    "ID": "10"
                },
                {
                    "text": "Wui, otïmö ni leth jï jø raay! Ränynyö ööa bäätge! Kiper gïïa reyø na tïïcge ki ceŋge døøa wïthge.",
                    "ID": "11"
                },
                {
                    "text": "Wui, obwöre beege na thiel jiya piny, ni tïm määnni na kwääri bäätge. Wui, u na jiya! Dïbwöthe mou uuna tïïcge nou gaau wøk; uuna kälge wøk øtjöör bëënynyö.",
                    "ID": "12"
                },
                {
                    "text": "Wuuö Jwøk aö maal baŋ løøk, ni cuŋŋe nee luup jiy ŋøle.",
                    "ID": "13"
                },
                {
                    "text": "Ni ö Wuuö Jwøki ni täge ki løøk ki jø døøŋŋø ki dïbwöthe mo jiy moe, ni kööe, ni «Bee u ki dëëtu na raany pwöth omøki,  ni jammi moa twierru baŋ jøøa can ena yïth mïëri mou.",
                    "ID": "14",
                    "comment":"Pwöth omøki mana cäänö kipere kany beeye jø Icriel."
                },
                {
                    "text": "?Tiere ŋø cøøn ni thielu jiy 'moa piny en, ni røtu täärnyïm jiy moa can ki yïth ŋøøm?» Manøgø caana Wuuö Jwøki, eni na wïth jammi bëët.",
                    "ID": "15"
                },
                {
                    "text": "'Ba Wuuö Jwøk aköö, ni «Mään mo Dhayan gena tïmö ni ge töödö, ni ge cäädhi ni ge ŋaya ŋutge, ni mïëdö marge di joodø nyeŋge, ni ge cäädhi ni ge kiinynya tietge, ni ge tïïya dööt oguudi moa en tietge nee wïnye.",
                    "ID": "16"
                },
                {
                    "text": "Kiper manøgønø, Kwäärö Wuuö Jwøk wïth mään mo Dhayan mooe mooø ki täw gwøny, ni ö Wuuö Jwøki ni wëëk jïëcge pøtø.»",
                    "ID": "17"
                },
                {
                    "text": "'Ba dïcäŋece, Wuuö Jwøk jap mïërö moge di raanynyø, ni beege gïï wø twöge käät-oguudi moge, ki mo wø meen wïdhi, ki jap mïërö mo wø twöö cwaak,",
                    "ID": "18"
                },
                {
                    "text": "ki gwet ïdhi, ko oguudi mo ceŋ, ka abïïe mo wø rïëp täärnyïm,",
                    "ID": "19"
                },
                {
                    "text": "ka abïïe mo wø loop wïdhi, ki tiimme mo wø twöö käät-oguudi, ki gïï wø twöö pier, ki wïlle mo riie, ko opïri mo gwïëth,",
                    "ID": "20"
                },
                {
                    "text": "ki gwet lweedi mo ceŋ, ki gwel mo wø kïth um,",
                    "ID": "21"
                },
                {
                    "text": "ka abïïe mo wø wödö ki ge ka ajwöm, ka abïïe moa no ocwääö ki waac lïïna, ki tare, ko opïri mo gwel,",
                    "ID": "22"
                },
                {
                    "text": "ki cïläälcae mo raŋ, ka abïïe mo wø kääri ki tiet abïïe, ka abïïe mo wø meen wïc, ki waare mo ocwääö.",
                    "ID": "23"
                },
                {
                    "text": "Ni ö mädhi moa wara wïïrge ni ŋwääö ni met ni wiilge rege ni ŋwääö no okwäk, ni ö käär kaae ni wiil ree baŋ käär thøøli, ni ö jïër moge na beyø ni tïmge na jïër mo øya piny, ni ö käär abïïe moa beyø ni wiil ree baŋ käär keece, ni ö dëëtge na mïërö na pøøth ni tïmge ni da pööc mäc.",
                    "ID": "24"
                },
                {
                    "text": "Cwøw moge ge di nääö ko opëëllö, ni ö jø lenynyi moge moa teek ni thøwge ri leny.",
                    "ID": "25"
                },
                {
                    "text": "Dhøk kiir mo Dhayan ge göö ko oduuru ni kïmge, ni ö Dhayan ni pï piny yïth ŋøøm jaak ni eno dööŋ keere.",
                    "ID": "26"
                }
            ]
        },
        {
            "ID": "OT:ISA.4",
            "name": "Aydheea 4",
            "text": [
                {
                    "text": "'Ba dïcäŋeca, mään abïriiø dïcwøø aciel ogamge ni köge jïgø, ni «Beerra man tïmï ni ïïna cøwa, nee laac wïc marwa nee aae bäätwa; 'ba cam mano camwa ka abïïe moo käärwa ojootwa baŋwa keerwa.» ",
                    "ID": "1"
                },
                {
                    "title": "Luum Lwiidhø Mar Wuuö Jwøk",
                    "text": "'Ba dïcäŋeca, lwinh Wuuö Jwøk onëëni ni mïërö ni ree da ajiem, ni ö nyeyi mano joot yi ŋöömö ni tïme na gïr ajiem na gïr atöör jï jø Icriel moo dööŋ ni kwøw.",
                    "ID": "2"
                },
                {
                    "text": "'Ba jiy moo dööŋ yi Dhayan noo bëëdö Jerucalem, ge di cwølø na jiy mo ena kur keerge na mo Jwøk mo nyeŋge ogöör piny kiper kwøw yi Jerucalem.",
                    "ID": "3"
                },
                {
                    "text": "Wuuö Jwøk raay mo määr Dhayan penye penyø, ni peny remø mana køny piny dï Jerucalem ki køør teek ajäla mare ka ajäl maac mano käle ki ri Jwïëye.",
                    "ID": "4"
                },
                {
                    "text": "Køøre Wuuö Jwøk pöölö mo näga jïrö wëëge nirwöc ki dïcäŋ bäät Kïn Dhayan bäre ki jiy moa näk rege ege cooŋ bääte, ni ö tarri mar leep maac ni wëëk gø rieny bäät gø ki wäär; ni ö ajiem mana en bäät Dhayan bäre ni bëëde no ouumö ki gïn mo caala rëëbi.",
                    "ID": "5"
                },
                {
                    "text": "Ni tïme kaamar abïla man wø cïp tïpö ni wø gëëŋ jiy ki lïëth piny mar dïcäŋ, ni bëëde na kar kan røk man wø gwøk jiy ka atuunna ki køth.",
                    "ID": "6"
                }
            ]
        },
        {
            "ID": "OT:ISA.5",
            "name": "Aydheea 5",
            "text": [
                {
                    "title": "Duut Mar Pwöth Jer Omøki ",
                    "text": "Aani a wär ki duut jï ŋata mëëra ki gø, ni bee duut mo cäänö kaper omëëya ki pwöth jer omøki mare. Ŋata mëëra ki gø jïre da pwöth jer omøki yïth ŋøøpa beyø nyäär thuur.",
                    "ID": "1"
                },
                {
                    "text": "Eni pwödhö manøgø apuure ni kwäny kïte wøk, ni tøøk jer omøki moa beyø yie. Ni gëëde ka abïl koor dïëre, ni kunye ki buur man bii pï nyïïjenni yie. Køøre ena bëëdö ni koora nyïëdi mo beyø moo nywøl jer omøki mo pwöthögø, 'Ba atïmö ni nywøla nyïëdi mo reyø.",
                    "ID": "2"
                },
                {
                    "text": "'Ba ennø, ŋata mëëra ki gø aköö, ni «U ni wø bëëdö yi Jerucalem ki jø Juuda, ŋøllu luubö man yïthakicwa ki pwöth jer omøki mara.",
                    "ID": "3"
                },
                {
                    "text": "?Agïnaŋø mør këët nø, noo tïïa mo odööŋ ni kära tïïö kiper pwöth jer omøki mara? ?Kanya bëëda naa koora nyïëdi mo beyø ki man nywøl gø, aperŋø ni tïme ni nywøla nyïëdi mo reyø?",
                    "ID": "4"
                },
                {
                    "text": "'Ba ennø, gïno tïïa kiper pwöth jer omøki mara caana caanø jïïu: jenni moa näk yaa piidhø na ciel deŋŋe käla wøk, ni wëëga gø raanynyø, ni ö cielli mana no otïïö ki kïte ni nyaa gø piny ni dööŋe na kar adhwøla.",
                    "ID": "5"
                },
                {
                    "text": "Tïïa tïïö ni tïme na pwödhö mo oränynyö.  Jer omøki moe wïthge ba goor, ni tietge ba puur; 'ba otwel ki koodhi oput tuuö yie. Ni köömma pöölö nee ba pädhe na køth bääte.»",
                    "ID": "6"
                },
                {
                    "text": "'Ba pwöth jer omøki mar Wuuö Jwøk, eni na wïth jammi bëët, beeye dhi øt Icriel, ni jenni moa tøøe na mëëre ki ge, beege jø Juuda. Ena bëëdö ni räŋö ni koora ŋøl ma kare, 'ba atïmö ni nuta køny remø piny; ni bëëde ni räŋö ni koora bëënynyö, ni tïme ni wïnynya oduuru mar pänh cwïny. ",
                    "ID": "7"
                },
                {
                    "title": " Luum Ajäla",
                    "text": "'Ba otïmö ni leth jïïu, u ni wø meet uudi mou ki uudi møøk, ni wø mëën bäät pwöth mou ki pwöth møøk, ni tïme ni bäŋ kany mo dööŋ jï jiy møga, ni dööŋŋa u keeru yi ŋöömö manøgø.",
                    "ID": "8"
                },
                {
                    "text": "Wuuö Jwøk, eni na wïth jammi bëët, akööŋ ni wïnyö jïra ni kööe, ni «Ka adïëri møn, uudi mo thööth odööŋ keerge, këël uudi moa døøŋŋø na mïërö, odööŋ ni bäŋ jiy yïthge.",
                    "ID": "9"
                },
                {
                    "text": "Pwödhö ma böölle apaar mo jer omøki otïmö ni duua nyïëdi mo rømi ka nywøp køøŋø ma yi caapiia aciel keere, ni ö köödhi mo päŋ yi baarmïïl ni tïme ni duua beel ma caapiia keere.»",
                    "ID": "10"
                },
                {
                    "text": "Otïmö ni leth jï jø wø päny maal ka amöölla døc, ni wø läät bäät kwøŋ moa keec, jø wø këët dïwäär ni ge mädhö ni wø meeyi døc.",
                    "ID": "11"
                },
                {
                    "text": "Ni ge bëëdö ni ge pöödö ki wïth thøme ma teeŋi kwör maath moge, ni ge pöödö ka anëët ni ge kudhö ko opele; 'ba ïthge ba cekge ki tïïe mo Wuuö Jwøk, ni bäŋ gïn caarge kiper japa tïïc Jwøki.",
                    "ID": "12"
                },
                {
                    "text": "Kiper manøgønø, ge na jiya geno käl ni geno maa ki tøŋ, ni bäŋ gïn ŋäcge. Jiy moge moa kwörge døøŋŋø ge thøw ni ge 'näga käci, ni ö lwaae moge ni tal kööthge ki riew.",
                    "ID": "13"
                },
                {
                    "text": "Kiper manøgønø, kar bëët jwïëc jøøa no othøw, yie di tïïö ni laac, ni jap dhee døc ni päl, ni ö jø Jerucalemmi moa kwörge døøŋŋø, ki jiy moe bëët mo wø lweelli kwör maath, ki mo wø bëëdö ni yïthge met jaak ni wïthge owïl, ni päthge yie.",
                    "ID": "14"
                },
                {
                    "text": "Kanyøgønø wïth jiy døøa piny, ni ö jøøa kwörge døøŋŋø ni dwøk wïthge piny, ni ö bëëtö mar jø wø tïŋ dëëtge maal ni dwøgi piny.",
                    "ID": "15"
                },
                {
                    "text": "'Ba Wuuö Jwøk, eni na wïth jammi bëët, nyeŋŋe obëëdö ni ena maal ki ri ŋøl mare; ni ö eni na Jwøk na en kur keere ni nyooth ree ni eni ena kur keere ki køør bëënynyö mare.",
                    "ID": "16"
                },
                {
                    "text": "Køøre nyïïdïëk ocämö dï paac kaamar kar kwaath marge, ni ö wëëlle ni caamge gïïa jootge wïth mïëri moa no oränynyö mo jøøa no okwär.",
                    "ID": "17"
                },
                {
                    "text": "'Ba otïmö ni leth jï jø wø tuut raay bäätge ki jöör tööt, kaawat man wø tuut gïrpiny bäädi ki thøøl, ni wø tuut rääö bäätge kaawat man wø tuut jää okweeny,",
                    "ID": "18"
                },
                {
                    "text": "ni beege jø wø cäänö ni ge jaŋa Jwøk ni wø köö, ni «Beerra man ö Jwøki ni lääde, beerra man ö eni ni lac tïïc mare, nee neenø. Beerra man ö eni na Jwø Icriel na en kur keere ni laar tïïe moe wëëk thur karge nee ŋääø.»",
                    "ID": "19"
                },
                {
                    "text": "'Ba otïmö ni leth jï jø wø köö ni gïn mo raac beeye gïn mo beer, ni wø köö ni gïn mo beer beeye gïn mo raac; jø wø köö ni muudhö beeye tar, ni tar beeye muudhö, jø wø köö ni gïn mo keec ŋweeth, ni gïn mo ŋweeth keec.",
                    "ID": "20"
                },
                {
                    "text": "Otïmö ni leth jï jø wø köö ni leerra wïthge keerge, ni wø car riek waŋ marge keerge.",
                    "ID": "21"
                },
                {
                    "text": "Otïmö ni leth jï jø wø nyeŋge ŋäc ki maath kwøŋ, ni wø teek ki maath wïth kwøŋ mo ojääbö;",
                    "ID": "22"
                },
                {
                    "text": "jø wø jïëc luum dhaanhø mo mare raac ki køør gïn wø cïp ki piny, ni wø kwier luum ŋata beer na mare thïïŋ.",
                    "ID": "23"
                },
                {
                    "text": "Kiper manøgønø, kaawat man wø ö leep maaci wø gam lethø, ni ö luummi mo otal ni thööri ya maaci, geni thuwø ge tïmö kaamar jenni mo lweetge otøp, mo bøøkge køøl jame køølø kaamar tør; kiper ciik Wuuö Jwøk, eni na wïth jammi bëët, akwierge, ni taakge luum gø, eni na Jwø Icriel na en kur keere.",
                    "ID": "24"
                },
                {
                    "text": "Kiper manøgønø, wëëc Wuuö Jwøk ni wø liel kaamar maac, kïthe bäät jiye, ni tïŋ cere maal bäätge ni 'näk geni. Thuuri di jäŋö, ni ö dëët jiy moa no othøw ni tïmge kaamar wär mo oker piny nyeŋ jïëthe. 'Ba këël køør japøgø bëët, eni wëër mare poot ba paanye; cere poot bëëdö ni ee rwieø.",
                    "ID": "25"
                },
                {
                    "text": "Eni ŋïï mare tïŋe maal nee joot wïth juurre moa kwörge bäyö, ni cwøl nyïïmän moa en teegi mo piny ki dwør lwiyø, nee laarge ö ni ge rwäänhnhö,",
                    "ID": "26"
                },
                {
                    "text": "ni bäŋ dhaanhø mo ööl wala mo cwaanya tiere, ni bäŋ dhaanhø mo nanni wala mo butö; ni bäŋ kaw mo nilwak pëëtge wala thøøth war mo cööt.",
                    "ID": "27"
                },
                {
                    "text": "Athëëre moge beth, na atume moge bëët ege niidø; tiet okwëënyi moge teek kaamar kïte, ni jïëth okwëënyi moge kany wø rïïŋge, tietge lwör kaamar atuunna.",
                    "ID": "28"
                },
                {
                    "text": "Ni ge löörö kaamar ŋuu ma maath, ni löörö marge thuwø caala dööt cïgïïc ŋuuwe, kany wø ŋärge bäät caammi moge ni ge jwaa ge wøk, ni bäŋ ŋat käl gø wøk ceŋge.",
                    "ID": "29"
                },
                {
                    "text": "Dïcäŋeca ge löörö bäätge kaawat man wø lwör athaŋ naama dwøŋ. 'Ba ni näk da ŋat mo raŋa bäät ŋöömö manøgø, eni muudhö ki bëëtö mo leth pute ka joot,  kiper tar ree løøe baŋ muudhö ki køør pöölö.",
                    "ID": "30"
                }
            ]
        },
        {
            "ID": "OT:ISA.6",
            "name": "Aydheea 6",
            "text": [
                {
                    "title": "Kanya Ö Aydheea Na Joot Jammi Moa Nyooth Ki Yi Wïc Ki Cwödö Mana Cwøli Ki Gø ",
                    "text": "'Ba yi cwiina thøw nyeya ma Udhaya yie, Kwäärö Wuuö Jwøk ajooda no opï piny bäät wälu, ni ena maal ni kare dwøŋ, na abïï mare onijääp piny ni Øt Jwøk ee pääŋö bäre.",
                    "ID": "6"
                },
                {
                    "text": "Ni nyïïatwiet maal mo wø cwøl ni cerapim ge cuŋŋö maal bääte, na aciel man nø jïre da bwöm abïciel; bwöm ariiø beege mo wø uumge täärnyïmge ki ge, na ariiø møga beege mo wø uumge tietge ki ge, ni ö ariiø møga ni bëëtge na mo wø määtge ki ge.",
                    "ID": "2"
                },
                {
                    "text": "Kanyøgø dhøkge aløøŋge ni ge köö, «Wuuö Jwøk, eni na wïth jammi bëët, ena kur keere, ena kur keere, ena kur keere; ni piny bäre päŋ ka ajiem mare.»",
                    "ID": "3"
                },
                {
                    "text": "Ni ö tier dhi Øt Jwøk ni put tïmö ni jäŋŋi ki döötge, ni ö Øt Jwøki thuwø ni put päŋö ki jïrö.",
                    "ID": "4"
                },
                {
                    "text": "Køøre aana köö, «Wui, a kare kaa këët nø; aana nø ränynyö! Kiper aana dhaanhø mo dhee ba waany, naa bëëdö dï jiy mo dhøkge ba waany; kiper aani nyeya ma Wuuö Jwøk, eni na wïth jammi bëët, aneena ki waŋa.»",
                    "ID": "5"
                },
                {
                    "text": "Køøre ki røk nyïïatwiet maal mo wø cwøl ni cerapim, aciel dïge amään baŋa ni käädö ki cugö mo wärri mo lwøre bäät gïn wø waaŋ gïï wø jïcge ŋwääi ni met bääte, ni lwøre ka kwäny maac.",
                    "ID": "6"
                },
                {
                    "text": "Ni ööe ni gut dhaa ki cugö manøgø ni kööe, ni «Ka adïëri møn, dhiï anø gut gïnögø; ni ö gïïa näk iï baa bëët ni paanyi bäätï, ni ö raayi moï bëët ni wëënni.»",
                    "ID": "7"
                },
                {
                    "text": "Køøre dwør Kwäärö Wuuö Jwøk awïnynya ni köö, na «?Aŋa noo jääŋŋa nø? ?Aŋa no cii kiperwa?» Køøre aana köö, «A nutö. Jääŋ aani!»",
                    "ID": "8"
                },
                {
                    "text": "Køøre ena köö, «Ciï, ni caanï gø jï jøøgø ni kööï, «ni ‹Bëëdu ni ïthu you ciiø, 'ba tiere ba kwanynyu; bëëdu nou räŋö, 'ba tiere ba ci cwïnynyu.›",
                    "ID": "9"
                },
                {
                    "text": "Tïïc cwïny jøøgø ni teek, ni cïëgï ïthge, ni meyï nyeŋge, nee tïme ni ba løny ki man nëënge ki nyeŋge, ni ba wïnyge ki ïthge, ni ba ci luupi cwïnyge, ni ba duuge baŋ Jwøk ki man jïtge ki køny.»",
                    "ID": "10"
                },
                {
                    "text": "Køøre aana köö, «Wui, Kwäärö Wuuö Jwøk, a këël kany mo nyïëdi noo bëëtge na ennø nø?» Ni løk gø, ni «Këël kanyo raany päänye noo dööŋge ni bäŋ jiy mo bëëdö yïthge, ni bëëdö uudi keerge ni bäŋ jiy, ni dööŋŋa ŋöömö keere;",
                    "ID": "11"
                },
                {
                    "text": "këël kanyo ööa, a na Wuuö Jwøk, noo riema jiy kany mo bäär, ni ö ŋøømmi mo odööŋ keerge ni tïmge ni thöötha geni dï ŋöömö manøgø.",
                    "ID": "12"
                },
                {
                    "text": "'Ba këël ni näk mo dööŋŋa dhaanhø aciel ki ra apaar yi ŋöömmögø, poot cäŋa waaŋ; ni tïmge kaamar jaath mo teek  kanyo ŋødi piny ni dööŋ gutö mare. 'Ba gutö manøgø beeye noo tïmö na kunhnhö mana näk ena kur keere.»",
                    "ID": "13"
                }
            ]
        },
        {
            "ID": "OT:ISA.7",
            "name": "Aydheea 7",
            "text": [
                {
                    "title": "Dwøl Mana Caan Jï Eeyeth ",
                    "text": "'Ba yïth nïra bëët Eeyeth o Jötham, wär Udhaya, na nyeny Juuda, Recin nyeny Aram ki Peka o Remaliya, nyeny Icriel, gena ci Jerucalem baŋ leny, 'ba kär løny ki man tukge gø.",
                    "ID": "1"
                },
                {
                    "text": "'Ba kanya caani jï dhi øt Deebit, ni køp, ni «Jø Aram twïër marge anø tïïcge yi ŋööm Ipariem,» nyeya ma Eeyeth ki jiye cwïnyge abwøk døc, ni tïme kaawat man wø ö jer lulli wø jäŋi ya jamø.",
                    "ID": "2"
                },
                {
                    "text": "Køøre Wuuö Jwøk aköö jï Aydheea, ni «Ennø, ci døny wøk ki wäädï ma Cier- Jacup, nou røømmu ki Eeyeth dhi waŋ mar puul mana en jï maal, nou cøra yi jöör pwöth nyen wø pïnyö ka abïïe.",
                    "ID": "3"
                },
                {
                    "text": "Ni caanï gø jïre, ni ‹Gwøk riï, ni cïbï cwïnyï piny, ni ba lwäyï, ni ö cwïnyï ni ba pädhe kiper wëër mar Recin ki jiye ma jø Aram, ki wëër mar o Remaliya, jøøgø na ariiø yøø ni caal dhøk ameethi ariiø mo marge duuŋ jaak.",
                    "ID": "4"
                },
                {
                    "text": "Kiper jø Aram, ki jø Ipariem ki nyenyge ma o Remaliya, gena nø cädö ki gïn mo raac kiperu, ni köge,",
                    "ID": "5"
                },
                {
                    "text": "ni «Beerra man cøø baŋ leny ki jø Juuda, ni tïïø ge nee lwäcge døc, ni ö kiir pääny marge ni putø gø tuc, ni røønyø o Thabël nee bëëde na nyeye yie.»",
                    "ID": "6"
                },
                {
                    "text": "« ‹'Ba Kwäärö Wuuö Jwøk aköö, « ‹ni «Gïnögø ba thur kare, ni ba tägi na bäre bäre.",
                    "ID": "7"
                },
                {
                    "text": "Kiper pääny mana dwøŋ mar Aram beeye Damacka, ni bwödhi mar Damacka beeye Recin. 'Ba noo tïme na cwiiri ma pïërabïciel ka abïïc, jø Ipariem keethø ni tïmge ni paa wï jur këët.",
                    "ID": "8"
                },
                {
                    "text": "Pääny mana dwøŋ mar Ipariem beeye Cameria, ni bwödhi mar Cameria beeye o Remaliya. Ni näk mo gïnögø ba ŋääthu, ka adïëri møn, u ba ruu.» › » ",
                    "ID": "9"
                },
                {
                    "title": "Nyuudhi Ma Imanuwel",
                    "text": "Køøre Wuuö Jwøk acäŋ cäänö ki Eeyeth, ni kööe,",
                    "ID": "10"
                },
                {
                    "text": "ni «Pëëï ki nyuudhi kiper dëërï baŋ Wuuö Jwøk, Jwøk marï; pëënynyï na nyuudhi mo løny ki man joodi tiet ŋøøm kar bëët jwïëc jøøa no othøw, wala yi maal kuya.»",
                    "ID": "11"
                },
                {
                    "text": "'Ba Eeyeth aköö, «Aani, a ba pëëö; Wuuö Jwøk ba päänynya!»",
                    "ID": "12"
                },
                {
                    "text": "Køøre Aydheea aköö, «Wui, u na dhi Øt Deebit, cegu ïthu ennø. ?Aŋø, ki man cwaatu yïth jiy atïmö ni thiinh kiperu, ni tïmu nou daa baŋ Jwøk mara nou cwaata yie en?",
                    "ID": "13"
                },
                {
                    "text": "Kiper manøgønø, Kwäärö Wuuö Jwøk ki dëëre cïpö jïïu ki nyuudhi; ka adïëri møn, nyakøø mo dëër dïcwøø poot kuue ojïti ki nyilaal ni lwaare ki gø na dïcwøø, ni cak nyeŋ gø ni Imanuwel.",
                    "ID": "14"
                },
                {
                    "text": "Eno tïmö ni cama caak mo opuuö ki maar kïc kanyo rïën waŋe ni løny ki man kwier gïna raac ni jier mana beer.",
                    "ID": "15"
                },
                {
                    "text": "Kiper kanyo poot nyilaarøgø ni waŋe poot kär rïënnö, ki man kwier gïna raac ni jier mana beer, ŋøøp nyeye moø na ariiø ni lwääru ki ge yøø dööŋ keerge.",
                    "ID": "16"
                },
                {
                    "text": "Wuuö Jwøk känna bäätï ki bäät jiyï, ki bäät dhi øt wäru ki teeŋ nïr bëëtö mo leth mo poot kär kwøŋ joot ki mana täge ki dïcäŋa ö jø Ipariemmi na pääge ki jø Juuda, ni bëëtö manøgø käle ki ri nyeny Aciria.»",
                    "ID": "17"
                },
                {
                    "text": "'Ba noo tïme na dïcäŋeca, Wuuö Jwøk olwiyi ni cwøla lwaŋŋi moa en ya aŋuun näm mo Ijep, ki lwaa kïc mana en yi ŋööm Aciria.",
                    "ID": "18"
                },
                {
                    "text": "Ni öge bëët ni pïge piny ni pääŋge kwöra näk agäp-kïte, ki yïth gøøde mo kïte, ki yïth abuŋŋe mo koodhi, ki kwör wø kwaac lääc paac yïthge.",
                    "ID": "19"
                },
                {
                    "text": "'Ba dïcäŋeca Kwäärö Wuuö Jwøk wïthu oliele ki muuc mo käla løø  Naam Upareeti løøga, ni liel jïëc tietu, ki jïëc tïgu thuwø; ni manøgø beeye nyeny Aciria.",
                    "ID": "20"
                },
                {
                    "text": "'Ba noo tïme na dïcäŋeca, otïmö ni dööŋŋa dhieŋ aciel ki dïëk ariiø jï dhaanhø;",
                    "ID": "21"
                },
                {
                    "text": "ni bëët dhaanhe ni cämö ki caak mo opuuö, kiper mana bëëde ni caak thööth, kiper jiy bëët moo dööŋ yi ŋöömö manøgø tïmö ni ge cama caak mo opuuö, ki maar kïc.",
                    "ID": "22"
                },
                {
                    "text": "'Ba noo tïme na dïcäŋeca, kany ma kar jer omøki ma kuma, mo duunnö ki gwet-bïrö ma kuma, odööŋ ni tuya otwel ki koodhi yie.",
                    "ID": "23"
                },
                {
                    "text": "Ni put jiy tïmö ni ge cøøa yie baŋ dwaar ni ge käära atume ka athëëre, kiper ŋöömö manøgø bäre onø dööŋö no otuy ko otwel ki koodhi.",
                    "ID": "24"
                },
                {
                    "text": "'Ba kwöra näk thuuri bëët na wara puur ki cääle, u ba pïï yïthge kiper mano lwäyu ko otwel ki koodhi; 'ba otïmö na kwör kwaac dhäk yïthge ni rïïŋa dïëk yïthge.",
                    "ID": "25"
                }
            ]
        },
        {
            "ID": "OT:ISA.8",
            "name": "Aydheea 8",
            "text": [
                {
                    "title": "Luum Nyeny Aciria Kanyo Tïme Na Gïr Tïïc Mar Wuuö Jwøk Kiper Ajäla ",
                    "text": "Køøre Wuuö Jwøk aköö jïra, ni «Lwötï ko opäm mo dwøŋ ni göörï luummi yie ni nyeŋge døøŋŋø, ni ‹Kar mak jiy ki tøŋ acäännö; kar twier jammi arwänhnhö.›",
                    "ID": "1"
                },
                {
                    "text": "'Ba a na Wuuö Jwøk, a jëëdö ki jiy mo oŋäädhö mo tïmö na lïŋŋe kipera, ni bee Uria na näk dïlämi, ki Dhekaraya o Jeberekiya.»",
                    "ID": "2"
                },
                {
                    "text": "Køøre a na Aydheea, aana ci baŋ cïïa, ni jït yie ki dhaanhø, ni nyööte ki nyilaal ma dïcwøø. Kanyøgø Wuuö Jwøk aköö jïra, ni «Cak nyeŋŋe ni Maër-Caalal- Ac-Bac,",
                    "ID": "3",
                    "comment":"Maër-Caalal-Ac-Bac tiere beeye Kar mak jiy ki tøŋ acäännö; kar twier jammi arwänhnhö."
                },
                {
                    "text": "kiper kanyo poot nyilaalli manøgø ni wänni ki menni poot ba cwøle na Awuuö wala Ayaŋ, jap kwärö moa en Damacka ki jammi moa twier Cameria olwør nyeny Aciria ni aae ki geni.»",
                    "ID": "4"
                },
                {
                    "text": "Kanyøgø Wuuö Jwøk acäŋ cäänö ki aani ni kööe,",
                    "ID": "5"
                },
                {
                    "text": "ni «Kiper mana ö jø Juuda ni kwierge pïï moi ni muuli mëëth ii na käl Naam Cilöa, ni tïme ni yïthge mïnni ka Recin ki o Remaliya,",
                    "ID": "6"
                },
                {
                    "text": "ennø, a na Kwäärö Wuuö Jwøk, pï Naam Upareeti na thööth ni wø kwönni ni teek jääŋŋa jääŋŋö Juuda, ni beeye nyeya mar Aciria ka ajiem mare bäre; ni tïme kaamar pïï mo onithar yïth nyeŋŋi mo Juuda bëët, këël mano mut ageele moge bëët.",
                    "ID": "7"
                },
                {
                    "text": "Køøre pïï kwönna dï Juuda bäre ni muulö ki dïëre bäre na jwïëö, këël mano päŋe noo këët cwaak, këël mano ö were moe noo gaaŋge na løle ni put ŋööm Juuda bäre thaar, ni beeye ŋöömö marï, ï na Imanuwel.»",
                    "ID": "8"
                },
                {
                    "text": "Wui, u na wïth juurre, cooŋu rou kanya ciel, 'ba bäätu poot pädhö; uuni ni wø en kwör mo bäyö bäät piny bäre enø, cegu ïthu. Jegu dëëtu, 'ba bäätu poot pädhö; jegu dëëtu jaak, 'ba bäätu poot pädhö.",
                    "ID": "9"
                },
                {
                    "text": "Tïïyu uutjïëth tïïe mou, 'ba bäŋ gïn duuge; cïbu uutjïëth tïïe mou piny, 'ba ba løny tïïc jïïu, kiper Jwøk ena buutwa.",
                    "ID": "10"
                },
                {
                    "text": "Kiper Wuuö Jwøk acäänö ki aani ni cere na teek ee cïp bääta, ni kööm aani ki man ba cäädha ki jöör jø Juuda, ni kööe,",
                    "ID": "11"
                },
                {
                    "text": "ni «Gïn wø kö jøøgø na ageem, kär jïëyu na ageem, ni ba lwäärru ki gïn wø lwäärge, wala u wëëga cwïnynyu bwøk ki gø.",
                    "ID": "12"
                },
                {
                    "text": "'Ba a na Wuuö Jwøk na näk wïth jammi bëët beeye a ŋata dou wøørø ni ena kur keere,  ni beeye a ŋata dou lwäärö, ni beeye a ŋata di cwïnynyu böö ki gø.",
                    "ID": "13"
                },
                {
                    "text": "'Ba aano tïmö na kar bëëtö mana en kur keere kiperu; 'ba kiper dhi øt Icriel bäre beeye a kïnno cwany tiel noo wëëk ge pädhö, noo tïmö thuwø na akupa ka abïëp kiper jø Jerucalem.",
                    "ID": "14"
                },
                {
                    "text": "'Ba mo thööth tietge ocwanyge ri kïnnögø, ni päthge ni tøcge; ni ö møøki ni mak geni ka abïëp.",
                    "ID": "15"
                },
                {
                    "text": "'Ba ïïni, wëëk luup 'moa kan cwïny bääga, ni dëëdï ge cwïnyge nee gwøkge.»",
                    "ID": "16"
                },
                {
                    "text": "'Ba aani, Wuuö Jwøk na kan täärnyïme ki dhi øt Jeekap koora koorø; ni bëëda naa ŋäätha gø.",
                    "ID": "17"
                },
                {
                    "text": "Raŋï, Wuuö Jwøk, eni na wïth jammi bëët ni wø bëëdö bäät Kïn Dhayan, aani ko obwöre moa cïbe jïra, wa ee cïbö na ŋïïce na nyuuthe kiper jø Icriel.",
                    "ID": "18"
                },
                {
                    "text": "Kanyo cään jiyi ki uuni, ni «Pëënynyu jøøa näk rege da juu mo cøøra jwïëc jiy moa no othøw, jø wø ŋuri ni muuŋö,» käru jïëy. ?Aŋø, jiy ba doo na ge pëënynya Jwøk marge? ?Aŋø, jøøa no othøw doo pëënynyö kiper bëët jøøa kwøw?",
                    "ID": "19"
                },
                {
                    "text": "Beerra man cïpge ŋäädhe marge ri pwöc Wuuö Jwøk ki ciik moe. 'Ba ni näk luummögø ba tïïcge, nyootha gø ni bäŋ tar bäätge.",
                    "ID": "20"
                },
                {
                    "text": "'Ba geno bëëdö ni ge thääyö dï ŋöömö ni bëëtö marge leth ni geno 'näk käci. 'Ba kanyo ö käci noo 'näk geni, geno gooti ni cienge nyeya marge ki Jwøk marge ni ge raŋŋa maal.",
                    "ID": "21"
                },
                {
                    "text": "Køøre bäät piny oraŋge, ni tïme ni ge joota bëëtö mo leth ki muudhö ki lwøc mo di lwäärö; ni put geni køøl yi muudhö mo cøl døc.",
                    "ID": "22"
                }
            ]
        },
        {
            "ID": "OT:ISA.9",
            "name": "Aydheea 9",
            "text": [
                {
                    "title": "Luum Ööny Nyeya Mano  Käär Paac Na Kare ",
                    "text": "'Ba køør man ennø, muudhö tïmö ni bäŋgø këët kiper jøøa bëëdö ni ge ena yi bëëtö mo leth. 'Ba yïth nïne moa pöödhö, Jwøk ŋööm jø Dhebulan ki ŋööm jø Naptali awëëk nipäät, 'ba noo tïme na yïth nïne moo en nyïm, eni ŋööm Galili kun bëët juurre yie, na en øtjöör naama dwøŋ løø Naam Jördan, wëëge jiem.",
                    "ID": "1"
                },
                {
                    "text": "Jiy mo wø cäädhi yi muudhö, tar mo dwøŋ oneenge, ni ö jø wø bëëdö yi ŋöömma näk muudhö ni rieny tarri bäätge.",
                    "ID": "2"
                },
                {
                    "text": "Wui, Wuuö Jwøk, wï jur marï otïïyï nee nyaacge ni tïmge ni thööth, ni tïïyï met ec marge ni dwøŋ, ni mïn yïthge nyïmï, kaamar man wø mïn yïth jiy ri kac ki beel, wala man wø mïn yïth jiy mo ge pääŋŋa jap twëër.",
                    "ID": "3"
                },
                {
                    "text": "Kiper gïïa leth na jwørge na caal jaath puur man wø rïï ŋut dhieŋ, ka athøra man wø caar geni ki gø, otoorï, kaawat gïna tïïc ri leny dëët jø Midien.",
                    "ID": "4"
                },
                {
                    "text": "Kiper war bëët mo wø ŋooŋ jø lenynyi ki ge, ka abïïe moge moa näk ogääbö ki remø, di waaŋø ni thööri ya maaci.",
                    "ID": "5"
                },
                {
                    "text": "Kiper nyilaal onywöli jïïø, nyilaal ma dïcwøø ocïp jïïø, ni tïm teeki ni ena cere, ni cwøli ni beeye ŋat wø rëëm ec ni wø bwøth jiy ka acaare mo beyø, ni beeye Jwøa teeka eni, ni beeye Wuuö mano bëëdö na bäre bäre, ni beeye Kwääc bëët-mëër.",
                    "ID": "6"
                },
                {
                    "text": "'Ba bura mare ki bëët-mëër mare cäätha maal ni ba cuŋ, ni pï piny bäät wäl Deebit ki buc nyec mar gø, ni mak gø ni ee jølø ni teek ki ŋøl ma adïëri ki bëët bëënynyö, ki mano täge ennø këël bäre bäre. 'Ba Wuuö Jwøk, eni na wïth jammi bëët, gïnögø tïïe tïïö nee thur kare ki këëyö mare. ",
                    "ID": "7"
                },
                {
                    "title": "Luum Ajäla Mano Jääl Jø Icriel Ki Gø",
                    "text": "Kwäärö Wuuö Jwøk dwøre ojääŋŋe baŋ Jeekap ni jääla gø, ni ö ajäla manøgø ni päth bäätge, ge na jø Icriel.",
                    "ID": "8"
                },
                {
                    "text": "Ni tïme ni ŋäc jiyi bëët, ni beege jø Ipariem ki jø wø bëëdö Cameria, jø wø cäänö ni ge koorrø ni wø töödö ki yïth cwïnyge, ni ge köö,",
                    "ID": "9"
                },
                {
                    "text": "«Thuube moa no ogeerø apäänhnhö piny, 'ba cäŋwa ka geerrø ki kïte mo otieŋø; olämmi bëëdö no oŋøt piny, 'ba karge cäŋwa ka pïïnhnhö ki jenni moa perge leth.»",
                    "ID": "10"
                },
                {
                    "text": "Kiper manøgønø, Wuuö Jwøk nyïïmän mo Recin atïïe nee öge bäätge, ni lac geni ki man laarge ö bäätge,",
                    "ID": "11"
                },
                {
                    "text": "ni beege jø Aram moa en jï løø kur tuul-cäŋ, ki jø Pilitin mo wø bëëdö jï løø kur pänh-cäŋ, ni thöörge jø Icriel kaamar lääy mo dhee ee ŋaamø ni mare løøny. 'Ba këël køør japøgø bëët, wëër mar Wuuö Jwøk ree poot ba paanye; cere poot bëëdö ni ee rwieø.",
                    "ID": "12"
                },
                {
                    "text": "'Ba jiy kär duu baŋ Wuuö Jwøk, ŋata jääl geni, ni kärge eni manynyø, eni na wïth jammi bëët.",
                    "ID": "13"
                },
                {
                    "text": "Kiper manøgønø, Wuuö Jwøk wïc ki jïp mar Icriel, ki bøøge moe ki bäädi moe di raanynyø ki dïcäŋ aciel keere.",
                    "ID": "14"
                },
                {
                    "text": "'Ba wïc beege jø døøŋŋø ki jøøa no owøørø, ni jïp beege nyïïkuk Jwøk mo wø cäänö ki luup tööt.",
                    "ID": "15"
                },
                {
                    "text": "Kiper dïbwöthe mo jøøi, jiy atïïcge nee gaage wøk, ni ö jiyi moa bwøth ni ränyge.",
                    "ID": "16"
                },
                {
                    "text": "Kiper manøgønø, Kwäärö Wuuö Jwøk yie ba mïnni ki wøpe moge, ni cwïnye ba pädhi ki gïr kïïe moge ki määr thuunhnhi moge, kiper mana tïmge bëët ni Jwøk ege kwierø ni ge temma raay, ni dhøkge bëëdö ni cara luup mo reyø. 'Ba këël køør japøgø bëët, wëër mar Wuuö Jwøk ree poot ba paanye, cere poot bëëdö ni ee rwieø.",
                    "ID": "17"
                },
                {
                    "text": "Ka adïëri møn, bëët rääö wääŋö kaamar maac, ni wø thöör otwel ki koodhi, ni tïme ni caala maa dwaar kany wø waaŋ lul, ni ö jïrö mare ni neetul maal.",
                    "ID": "18"
                },
                {
                    "text": "Piny waaŋ ki køør wëër mar Wuuö Jwøk, eni na wïth jammi bëët, ni tïm jiyi na jer maac mo liel maaci ki ge, ni put tïmö ni bäŋ ŋat mo cwïnye pädhi ki gïr watge.",
                    "ID": "19"
                },
                {
                    "text": "Gïïa en bäät cwïïcge okälge ni camge ge, 'ba käc marge ba riemme, ni kälge moa en bäät cämge thuwø ni camge ge, ni ba jäŋge.  Ni ö ŋati man nø ni døø ro obwöre moe ni cam ge.",
                    "ID": "20"
                },
                {
                    "text": "Jø Maneeca ge ööa maal bäät jø Ipariem, ni ö jø Ipariemmi ni öge maal bäät jø Maneeca, ni marge døø rege. 'Ba rege ocäŋge dwallø ni nywääkge dëër Juuda. 'Ba këël køør japøgø bëët, wëër mar Wuuö Jwøk ree poot ba paanye, cere poot bëëdö ni ee rwieø.",
                    "ID": "21"
                }
            ]
        },
        {
            "ID": "OT:ISA.10",
            "name": "Aydheea 10",
            "text": [
                {
                    "text": "Wui, otïmö ni leth jï jø wø kän wøk ki ciik mo reyø, ki jø wø ŋudö ki luup mo ba tiir,",
                    "ID": "1"
                },
                {
                    "text": "nee luup jøøa näk jïge bäŋ teek na can nee ba ŋølge na kare, ni teek bëëtö mar jiya moa can ba gwøkge; nee bëëtge ni ge møønna määr thuunhnhi, ni jap kïïe twierge twierø.",
                    "ID": "2"
                },
                {
                    "text": "?'Ba agïnaŋø noo tïïyu noo tïme na dïcäŋ ajäla, kanyo ö ränynyö no ööe ki kany mo bäär ni ööa bäätu? ?Aŋa noo reŋŋu baŋe kiper køny? ?Jap kwärö mou, owiiu ge kaa?",
                    "ID": "3"
                },
                {
                    "text": "'Ba mano dööŋ keere nø, beeye ki man boothu nyeŋŋu yïthakic jø omak ki tøŋ, ni 'näk uuni yïthakic jiy mo othøw. 'Ba këël køør japøgø bëët, wëër mar Wuuö Jwøk ree poot ba paanye, cere poot bëëdö ni ee rwieø. ",
                    "ID": "4"
                },
                {
                    "title": "Luum Ajäla Mano Pïï Bäät Aciria",
                    "text": "Wui, otïmö ni leth jï Aciria, na näk yaa tïïö na athøra mar wëër mara, na athøra mano en cer Aciria beeye mano nyoodha wëër mara ki gø.",
                    "ID": "5"
                },
                {
                    "text": "Aciria jääŋŋa jääŋŋö baŋ wï jur mana kwier Jwøk, ni köömma gø nee ci baŋ jiy moa tïïc aani naa wëëra ki ge, nee japge twier ni käli, ni thiel ge piny ni nyør geni kaamar odhöönh mar øtjöö. ",
                    "ID": "6"
                },
                {
                    "text": "'Ba Aciria, acaara mare paa manøgø, ni manøgø paa mana en wïïe. 'Ba mana en cwïnye kiree beeye dïïr wïc, ni beeye ki man thöör wïth juurre mo thööth.",
                    "ID": "7"
                },
                {
                    "text": "Kiper ena köö, na «?Aŋø, kwääc lwaae mo leny 'moa, paa nyeye bëët?",
                    "ID": "8"
                },
                {
                    "text": "?Aŋø, pääny Kaalnö ba caal pääny Karkëmec, na Amath ba caal Arpat, ni Cameria ba caal Damacka?",
                    "ID": "9"
                },
                {
                    "text": "Kaawat mana nø pïïc cera baŋ mïëc nyeye mo wø wøør kït gïï wø lam, ni beege jøøa näk kït gïï wø lam moge moa no otieŋø pöödha geni ki moa en Jerucalem ki Cameria,",
                    "ID": "10"
                },
                {
                    "text": "?aŋø, ba lønye nidïï ki man tïïa ki gïn mo raac dëët jø Jerucalem ki kït gïï wø lamge, ni caala mana nø tïïa dëët jø Cameria ki kït gïï wø lamge?»",
                    "ID": "11"
                },
                {
                    "text": "'Ba kanyo nø ö Wuuö Jwøki noo nø thöör tïïe moe bëët bäät Kïn Dhayan dëër pääny Jerucalem, eni köö, «Aani, nyeny Aciria jääla jäälö kiper ŋwøc mare na raac na en cwïnye, ka atöör mare na näk nëënö waŋe.»",
                    "ID": "12"
                },
                {
                    "text": "Kiper nyeny Aciria onø köö, ni «Ki køør teek bada ki riek waŋ mara gïnögø atïïa, kiper aani gïnögø tiere yaa nø kwany. Aani, nyeŋ kee mo wïth juurre yaa nø raanynyø,  ni twiera jammi moa en jïge. Aani, mïëc nyeye moge adïïma ki teek mara.",
                    "ID": "13"
                },
                {
                    "text": "Aani cera apïï baŋ jap kwärö mo jiy kaawat man wø pïïc cenø baŋ øt wenyø; kaawat man wø ö dhaanhe wø cooŋ tøk wenyø mo odööŋ keerge, aani jø bäät piny bëët acooŋa kanya ciel, ni bäŋ aciel mo gööge ee tïŋ maal wala mo dhee ee ŋaamø, wala mo oköök.»",
                    "ID": "14"
                },
                {
                    "text": "?Aŋø, ley ŋwöö kiper dëëre bäät ŋat wø ŋudö ki gø? ?A gïr ŋøl ko opämi, dëëre wø jieme jiemø bäät ŋat wø ŋudö ki gø? Manøgø patha gïn mo tägö; tïmö ni caala man ö athøra ni kwany dhaanhø ni wø kwany gø, wala caala man ö athøra ni tïŋ dhaanhø maal na näk patha jaath.",
                    "ID": "15"
                },
                {
                    "text": "Kiper manøgønø, Kwäärö Wuuö Jwøk, eni na wïth jammi bëët, ojäägi ki täw mo leth dï jø leny moa no olør mo nyeny Aciria, ni ö ajiemmi mar nyeny Aciria ni nyebi ki maac mo liel døc.",
                    "ID": "16"
                },
                {
                    "text": "Eni na näk tar mar Icriel otïmö na maac, ni ö eni na en kur keere ni tïme na leep maac. Ni ö maaøgø ni put koodhi ko otwel mo Aciria thöör ki dïcäŋ aciel keere.",
                    "ID": "17"
                },
                {
                    "text": "Ajiem lul mar Aciria ka ajiem pwöth moe mo wø ciek ki caammi døc raany Wuuö Jwøki raanynyø, ni rwöbe ka jwïëy ki dëël bëët, kaawat man wø ö dëër dhaanhø wø dwade ki täw mo leth.",
                    "ID": "18"
                },
                {
                    "text": "'Ba kwään jenni moo dööŋ yi lure manøgø otïmö ni nøk, ni løny jï nyilaal jaak ki man kwaan geni. ",
                    "ID": "19"
                },
                {
                    "title": "Luum Jø Icriel Moo Dööŋ Ni Kwøw Noo Duui",
                    "text": "'Ba noo tïme na dïcäŋeca, jø Icriel moo dööŋ ni kwøw, na bøth ri dhi øt Jeekap, otïmö ni ge ba göök ri jiy moa thöör geni këët, 'ba ge puta göök ri Wuuö Jwøk, Jwø Icriel na en kur keere na adïëri møn.",
                    "ID": "20"
                },
                {
                    "text": "Jiy moo dööŋ ni kwøw oduui møn, ni beege moo dööŋ ri dhi øt Jeekap, ni ge duua baŋ Jwøa teek.",
                    "ID": "21"
                },
                {
                    "text": "Wui Icriel, këël na bëët jiyï ni kwäänge caala akwöny naama dwøŋ, mo nøk keerge moo dööŋ ni kwøw dëëtge beege noo duui. 'Ba ränynyö onø cïp piny, no onø ŋøl kiree na kare.",
                    "ID": "22"
                },
                {
                    "text": "Kiper Kwäärö Wuuö Jwøk, eni na wïth jammi bëët, ränynyö bäre mana näk ee nø cïp piny kïthe bäät jiy moa en yi ŋöömö manøgø bäre.",
                    "ID": "23"
                },
                {
                    "text": "Kiper manøgønø, Kwäärö Wuuö Jwøk, eni na wïth jammi bëët, aköö, «Wui, u na jiya ni wø bëëdö Dhayan, käru lwäyö ki jø Aciria kanyo öge noo pwötge uuni ka athøra, noo tïŋge athøra marge maal bäätu, kaawat mana tïïc jø Ijepi.",
                    "ID": "24"
                },
                {
                    "text": "Kiper ki kany mo thiinh, wëër mara ki uuni thum, ni ö wëërri mara ni coony baŋge kuna raanynya geni.»",
                    "ID": "25"
                },
                {
                    "text": "Wuuö Jwøk, eni na wïth jammi bëët, alaŋŋa tïŋe maal bäätge kaawat mana tïïe na dïïr wïth jø Midien buut Kïn Orëëp, ni ö athøra mare ni tïŋ gø maal bäät naama dwøŋ, kaawat mana tïïe Ijep. ",
                    "ID": "26",
                    "comment":"Gïna tïïc Wuuö Jwøki dëët jø Midien løny ki man kwaani yi wëël Pïëmme 7:19-25; ni gïna tïïc Wuuö Jwøki dëët jø Ijep løny ki man kwaani yi Bwøth Wøk 14:16."
                },
                {
                    "text": "'Ba dïcäŋeca, tëër mana peek mar nyeny Aciria otïŋ maal göögu, ni ö jaath puurri mare man wø rïï ŋut, ni käli wøk ŋutu, ni ö jaath puurri manøgø ni toore kiper lørø maru.",
                    "ID": "27"
                },
                {
                    "text": "Nyimän onø ci kuna tuk paac mana cwøl na Ayath, ni eni cøra dï Migarön, ni jammi moe ee cïp piny Mikmac.",
                    "ID": "28"
                },
                {
                    "text": "'Ba eno nø pöödhö, ni kööe, «Gëba otïmö na kar jwöm røk man buta yie.» Jø Reema onø lwäyö døc, ni ö Giba, pääny Cøøl, ni nø bwøk jiye.",
                    "ID": "29"
                },
                {
                    "text": "Wui, u na jø Gaalim, gööu ko oduuru døc ni döötu ena maal! Wui, u na jø Laaica, ceku ïthu. Wui, u na jø Anathöth, jøllu oduuru manøgø.",
                    "ID": "30"
                },
                {
                    "text": "Jø Matmëna anø bwøk, ni ö jøøa bëëdö Gëëbïm ni nø kaange rege.",
                    "ID": "31"
                },
                {
                    "text": "'Ba dïcäŋi kiree nyimän apïï Nöp, ni tuuŋ cere ni mare ŋwøc kiper gïno tïïe dëët jø Kïn Dhayan ni beeye Kïn Jerucalem.",
                    "ID": "32"
                },
                {
                    "text": "Ka adïëri møn, Kwäärö Wuuö Jwøk, eni na wïth jammi bëët, bäät jenni oŋøt piny ki teek mo dwøŋ døc mo di lwäärö, ni ö jenni moa døøŋŋø dïge ni bami piny, ni ö mo wø bëëdö ni bäyö ni dwøgi piny.",
                    "ID": "33"
                },
                {
                    "text": "Wuuö Jwøk, lul mana no odhïŋ døc oŋøt piny ki ley, ni ö eni na teek ni gøø lur Libaanø piny, ni pädhe.",
                    "ID": "34"
                }
            ]
        },
        {
            "ID": "OT:ISA.11",
            "name": "Aydheea 11",
            "text": [
                {
                    "title": "Luum Kunhnhö Mano Joot Ki Køør Lwiidhø Mano Ööi Ki Ri Jeci ",
                    "text": "'Ba lwiidhø ojoot ki ri Jeci; ni ö bati mano ööi ki ree ni nywøle ki nyey.",
                    "ID": "1"
                },
                {
                    "text": "Ni ö Jwïëc Wuuö Jwøki ni ö bääte, ni bee jwïëyo cïp leec wïc ki ŋäc tiet luup, jwïëyo bwøth dhaanhø ka acaara mo beer ni wø cïpi ki teek, jwïëyo cïp kwänynyö ki lwär ki Wuuö Jwøk.",
                    "ID": "2"
                },
                {
                    "text": "'Ba eni yie omïnni ki man bëëde ni lwäära Wuuö Jwøk; ni bëëde ni luup ba ŋøle ki køør jammi mo wø joode ki waŋe, wala mo wø wïnynye ki ïthe.",
                    "ID": "3"
                },
                {
                    "text": "'Ba eni luup jøøa can oŋøle ki køør adïëri; luup jøøa no othiel piny moa en bäät piny oŋøle na kare. Eni piny ojääle ki luup moo ööi ki dhee, ni 'näk jøøa reyø ki jam dhee.",
                    "ID": "4"
                },
                {
                    "text": "Bëënynyö mare otïmö kaamar kaw mo ee twöö ŋääe, ni ö adïëri mare thuwø ni tïme kaamar kaw piere.",
                    "ID": "5"
                },
                {
                    "text": "'Ba orudö obëëdö na aciel ki nyirøømmø, ni ö kwaci ki nya ateea ni butge na aciel, ni ö nyirøøa ki nyi ŋuu ni cämge na aciel,  ni ge kwaaya nyilaalli mo thiinh.",
                    "ID": "6"
                },
                {
                    "text": "Dhieŋ ocämö na aciel ki cwieny; ni ö nyïïge ni buutge na aciel. Ni ö ŋuuwi ni cäme ki luum kaamar dhieŋ.",
                    "ID": "7"
                },
                {
                    "text": "Nyilaal mo poot dhøøth okwääk dhi buur olwierø, ni ö nyilaalli mo oŋøl ki caak ni rwaak cere baŋ thwöl mana näk uu kar bëëtö mar gø.",
                    "ID": "8"
                },
                {
                    "text": "'Ba bäät kïdi bäre na en kur keere mar Wuuö Jwøk, tïmö ni bäŋ ŋat mo tïïö ki gïn mo raac yie wala mo räänyö; kiper piny opäŋ ki kwänynyö man ŋäc Wuuö Jwøk kaawat mano ö pïïyi wø thaar naama dwøŋ.",
                    "ID": "9"
                },
                {
                    "text": "Dïcäŋeca lwinh Jeci ocuŋŋi na ŋïï kiper wïth juurre; ni ö wïth juurre ni kuutge ree, ni ö kar bëëtö mare ni pääŋe ka ajiem.",
                    "ID": "10"
                },
                {
                    "text": "Dïcäŋeca Wuuö Jwøk cere cäŋe ka tïŋ maal ri rietge ki man duu jiye baŋe moa no odööŋ ni kwøw ya Aciria, ki Ijep, ki thääŋ ŋööm Ijep mana cwøl ni Patröc, ki moa no odööŋ Kuuc, ki Ilam, ki Babiløn, ka Amath, ki deŋ naama dwøŋ.",
                    "ID": "11"
                },
                {
                    "text": "Eni ŋïï mare tïŋe maal baŋ wïth juurre, ni cooŋ jø Icriel moa no omaa ki tøŋ; ni cooŋ jø Juuda moa no okeethø ki yïth tuk piny moa na aŋween.",
                    "ID": "12"
                },
                {
                    "text": "Kanyøgø bëët keec mar Ipariem orwäänyi, ni ö nyïïmänni mo Juuda ni tïmge ni bäŋgø. Ipariem otïmö ni ba këëö kiper Juuda, ni ö Juuda ni ba cwaat yi Ipariem këët.",
                    "ID": "13",
                    "comment":"Ipariem nyootha thääŋ Icriel mana en jï løø wï-piny."
                },
                {
                    "text": "'Ba geni bëët geno løøc piny baŋ jø Pilitin, ni läätge bäätge jï løø kur pänh-cäŋ. Dëëtge odwalge ni twierge jiy mo wø en jï løø kur tuul-cäŋ, ni tïm jø Ëdömmi ki jø Möap ni ena tietge, ni tïm jø Amönni ni bëënna geni.",
                    "ID": "14"
                },
                {
                    "text": "Wuuö Jwøk weel naama dwøŋ mar Ijep taale taalø; cere tïŋe maal bäät Naam Upareeti ki jamø mo lïëth, ni put gø ŋørø na nyeŋŋi abïriiø, ni put tïmö ni ŋøl jiyi ŋølø ki war jaak.",
                    "ID": "15"
                },
                {
                    "text": "Kanyøgø otïmö ni da jöö mo dwøŋ man ŋun jiyi moe ki yie moa no odööŋ ni kwøw ya Aciria, kaawat mana tïïe kiper jø Icriel kanya öge wøk ki Ijep.",
                    "ID": "16"
                }
            ]
        },
        {
            "ID": "OT:ISA.12",
            "name": "Aydheea 12",
            "text": [
                {
                    "text": "'Ba dïcäŋeca ŋati man nø dïïu oköö, «Wui ï na Wuuö Jwøk, nyeŋŋï pwøa pwøø; kiper wëër marï apaanyï bääta, ni cømï cwïnya, këël na bëëdï ni ïïno wëër ki aani.",
                    "ID": "1"
                },
                {
                    "text": "Ka adïëri møn, Wuuö Jwøk beeye na pïëmi mara, naa bëëdö naa ŋäätha gø naa ba lwäyi. Kiper Wuuö Jwøk beeye teek mara, ni bee eni ni wø nyeŋŋe pwøa ki duut, ni tïme na pïëmi mara.»",
                    "ID": "2"
                },
                {
                    "text": "Kiper manøgønø, yïthu omïnni kanyo jootu pïëm ki baŋ Wuuö Jwøk, kaawat man wø mïn yi dhaanhø ki pïï mo wø kwönni ki yi jøøro.",
                    "ID": "3"
                },
                {
                    "text": "'Ba dïcäŋeca uuno köö jï jiy, ni «Dwøgu met ec jï Wuuö Jwøk, ni pwøyu nyeŋŋe, ni caannu tïïe moe jï wïth juurre nee ŋäcge, ni parru wïthge ki nyeŋŋe ki man näk mo eni kare dwøŋ.» ",
                    "ID": "4"
                },
                {
                    "text": "Wärru ki dut pwøc jï Wuuö Jwøk, kiper ena tïïö ki tïïe mo nyeŋŋe di jiemø ki rege; beerra man tïm tïïe moøgø ni ŋäc ki bäät piny bäre.",
                    "ID": "5"
                },
                {
                    "text": "Wärru ki dudi ki met ec ni döötu you tïŋ maal, u na jø Dhayan, kiper Jwø Icriel na en kur keere na en yïthakiyu dwøŋŋa eni.",
                    "ID": "6"
                }
            ]
        },
        {
            "ID": "OT:ISA.13",
            "name": "Aydheea 13",
            "text": [
                {
                    "title": "Luum Ajäla Mana Caan Kiper Babiløn ",
                    "text": "'Ba luubö mana nyooth Wuuö Jwøki na joot Aydheea wär Amöth kiper Babiløn bee en:",
                    "ID": "1"
                },
                {
                    "text": "«Tïŋŋu maal ki ŋïï mar leny bäät kïnna näk bäŋ gïrpiny bääte, ni tïŋu döötu maal nee wïny jø lenynyi, ni tuuŋŋu ceŋŋu na nyuudhi nee jø leny dønyge ki dhøk uudi mo jøøa kwörge døøŋŋø.",
                    "ID": "2"
                },
                {
                    "text": "Aani jiya moa näk yaa cïp kur keerge anø köömma, ni nø cwøla jø leny 'moa na teek kiper nee wëër mara kïthge bäät tïïc, ni beege jiya mo wø ŋwöö ni ge töödö.",
                    "ID": "3"
                },
                {
                    "text": "«Cegu ïthu ki dïlweel bäät kïte, ni beeye dööt jiy mo thööth! Cegu ïthu ki dwøl manø ni märi ni dwøŋ enø yïth mïëc nyeye, ni beeye dööt wïth juurre moa näk dëëtge ege cooŋø! Wuuö Jwøk, eni na wïth jammi bëët, jiiŋŋa lwaak kiper leny.",
                    "ID": "4"
                },
                {
                    "text": "Lwaak manøgø käla paac mo bäär, ni käla ya aŋuun piny mana bäär døc. Wuuö Jwøk ŋöömö manøgø bäre di raanynyø ki gïr tïïc mar ajäla mare.",
                    "ID": "5"
                },
                {
                    "text": "«Gööu ko oduuru, kiper cäŋ mar Wuuö Jwøk kare acäännö. Cäŋögø öö na cäŋ aranya ni käla baŋ Jwøa en teeki jïre.",
                    "ID": "6"
                },
                {
                    "text": "Kiper manøgø nø, bäät jiy bëët oput niläp, ni ö cwïny jiy bëët ni put bwøk døc.",
                    "ID": "7"
                },
                {
                    "text": "'Ba geno lwäyi døc, ni ö räämmi mo teek ki bëëtö mo leth ni put tägö dëëtge. Geni, dëëtge døøcge døøyø kaamar dhaagø mo ogøøc mäc lwaarri. Ŋati man nø rege watge oneene ni yie othäŋŋö, ni täärnyïme owïïtö ki lwär.",
                    "ID": "8"
                },
                {
                    "text": "Neennu, cäŋ mar Wuuö Jwøk öö, ni beeye cäŋ mo raac døc ma mar bëët rääm, ki wëër mo liel kaamar maac, ni tïïya ŋöömö manøgø nee dööŋe keere. Ni ö Wuuö Jwøki ni thöör jø raay mo ŋöömmögø ki 'näk.",
                    "ID": "9"
                },
                {
                    "text": "'Ba ceer mo maal ki moa näk dëëtge ege cøŋŋø otïmö ni ba cïpi ki tar. Cäŋ otïmö ni cøl kanyo tuule, ni ö dwääyi ni ba cïp tar mare.",
                    "ID": "10"
                },
                {
                    "text": "'Ba a na Wuuö Jwøk, piny jääla jäälö kiper rääö mare, ni jääla jø raay kiper raay moge. Aani thuwø, jø atöör, atöör marge raanynya raanynyø, ni ö bëët koorrø mar jøøa no ogäy ni dwøga gø piny.",
                    "ID": "11"
                },
                {
                    "text": "Aani, jiy mo obøth otïïa ni nøk ni ba joot caar ni kaala warkey mo tøŋ, ni joot na alïm ni kaala warkey mar kanya cwøl no Öpïr.",
                    "ID": "12"
                },
                {
                    "text": "Kiper manøgønø, maal bäre tïïa tïïö ni jäŋŋi, ni ö pinynyi ni tïme ni kwanynyi, kanyo ö wëërri mara, a na Wuuö Jwøk na näk wïth jammi bëët, ni beeye dïcäŋo ö wëërri mara noo liele kaamar maac. ",
                    "ID": "13"
                },
                {
                    "text": "«Ni tïm jiyi kaamar röönne mo di dwarø, ni tïmge kaamar dïëk mo bäŋ dïkwääy jïge, ni ö ŋati man nø dëëtge ni døø baŋ jø poge, ni ö ŋati man nø ni døø yi ŋöömö marge.",
                    "ID": "14"
                },
                {
                    "text": "ŋato joot jaak put ka cwøp ki tøŋ, ni ö ŋato mak ni nääi ko opëëllö.",
                    "ID": "15"
                },
                {
                    "text": "Obwöre moge moa therø di gøyø ki ri kïte ni petge ni nëënö jïge; ni ö gïïa en yïth uudi moge ni twieri, ni buudö ki määrge ki teek.",
                    "ID": "16"
                },
                {
                    "text": "«Neennu, jø Mëdön tïïa tïïö nee öge maal bäätge, ni beege jøøa näk ba løny ki cøøgø ki man ŋeei ki gwel-bïrö, wala di nøønø ki warkey.",
                    "ID": "17"
                },
                {
                    "text": "Athëëre moge, obwöc cwøw moa näk wøpe thöörge thöörö. Geni cwïnyge ba pädhi ki man 'näkge obwöre moa marr, ni yïthge ba warge ki 'näk obwöre moa therø.",
                    "ID": "18"
                },
                {
                    "text": "'Ba Babiløn, na näk mïërö mar mïëc nyeye, na näk gïr ajiem mar atöör mar jø Kaldia, otïmö kaamar Cødam ki Gømöra kanya raanynyi ya Jwøki.",
                    "ID": "19"
                },
                {
                    "text": "Otïmö ni bäŋ jiy yie, ni ba beet, ki mano täge ri beenhnhø maneca këël mano këët røk beenhnhe moo ööi. Ni bäŋ jø Araba mo cwödha oduŋkaare moge yie, ni bäŋ dïkwääye mo tïïc lääc paac moge nee butge piny yie.",
                    "ID": "20"
                },
                {
                    "text": "'Ba lääc paap obëëdö yie, ni ö uudi moe ni tïmge na kwör bëëte mo tule. Ude thuwø obëëdö ni ena kaace, ni ö adëële ni kwääkge yie kaace.",
                    "ID": "21"
                },
                {
                    "text": "Odïï obëëdö ni jwöŋö kwör koor moe moa no ogeerø ni teek, ni ö orude ni jwöŋge yïth uudi moe moa døøŋŋø na mïërö. 'Ba caa mare kare cään, ni bäŋ nïne jïre këët.»",
                    "ID": "22"
                }
            ]
        },
        {
            "ID": "OT:ISA.14",
            "name": "Aydheea 14",
            "text": [
                {
                    "title": "Luum Duuö Mar Jø Icriel Kanyo Duuge Ki Babiløn ",
                    "text": "'Ba Wuuö Jwøk cwïnye pädhö ki gïr dhi øt Jeekap, ni cäŋ jø Icriel jierrø, ni tïïc ge nee pïge piny yi ŋöömö marge, ni ö jøøa pathi ni dwätge ki geni ni kuurge dëëtge dhi øt Jeekap.",
                    "ID": "1"
                },
                {
                    "text": "Kanyøgø nø wïth juurre öö ni jiethge jø Icriel, ni kïthge geni yi ŋöömö marge, ni ö jø Icrielli ni tïïcge wïth juurre moøgø na moge yi ŋööm Wuuö Jwøk; ni ö cwøwi ki mään mo jøøgø ni bëëtge ni gena jø tïïc jïge. Jø Icriel, jiy moa mak geni ki tøŋ makge maaø ki tøŋ, ni tïmge na kwääri bäät jøøa dïïm geni. ",
                    "ID": "2"
                },
                {
                    "title": "Luum Ajäla Mar Nyeny Babiløn",
                    "text": "'Ba dïcäŋeca, kanyo ö Wuuö Jwøki noo mooc uuni ki jwöm yi bëët rääm mana rämu ki gø, ki yi caarø mana caar uuni ki gø, ki yïth tïïe moa teek na wara tïïyu nou ena tier laŋ,",
                    "ID": "3"
                },
                {
                    "text": "uuni, duut mar aŋaada man wärru wärö kiper nyeny Babiløn, ni kööu, «Neennu, ŋata caar jiy apädhö, ni ö dïwïti mare ni ŋøle.",
                    "ID": "4"
                },
                {
                    "text": "Wuuö Jwøk athøra mar jø raay anø toore, ni beeye athøny kwär mar cuumme,",
                    "ID": "5"
                },
                {
                    "text": "na wara dïïmge wïth juurre ki gø  kanya wara wëërge ni ge dïmö ka adïma mo ba cuŋ; ni beeye athønynya wara dwøkge wïth juurre piny ki gø kanya wara wëërge ni ge caara jiy ki caarø mo ba cuŋ.",
                    "ID": "6"
                },
                {
                    "text": "Bäät piny bäre ajïtö ki jwöm ni put nikïïl, ni ö jiyi ni kwöŋge ki met ec.",
                    "ID": "7"
                },
                {
                    "text": "Këël jenni moa bäyö ki moa perge leth mo lur Libaanø, yïthge mïnnö bäätï, ï na nyeny Babiløn, ni köge, ni ‹Ennø, kiper mana dwøk wïïï piny, bäŋ dïŋut jenni këët mo ööa baŋwa nee wa ŋøt piny.›",
                    "ID": "8"
                },
                {
                    "text": "«Kar bëët jwïëc jøøa no othøw na en piny kuya kanynyø ni pänh ïïni kanyo ööï; ni ö jwïëc jiy moa no othøw, ni beege cuumme mo bäät piny bëët, ni tïŋ ge maal kiperï niï määthge; ni wëëk nyeye bëët mo wïth juurre ööny maal ki bäät wäl moge.",
                    "ID": "9"
                },
                {
                    "text": "Kanyøgø ge bëët, ge cäänö ki ïïni ni köge, ‹?Aŋø, këël ï thuwø, ïïna tïïc niï jääk kaamar marwa? ?Ïïna tïmö niï caala waani ennø?",
                    "ID": "10"
                },
                {
                    "text": "Atöör marï ki dööt thøme moï anø käl kany kar bëët jwïëc jøøa no othøw. Bïëy beeye pëëm marï mano butï bääte, ni twöŋi beege aleeŋŋa marï mano uumï ki gø.›",
                    "ID": "11"
                },
                {
                    "text": "«Wui, ï na cëëc øw, ni wø nëëni ki bäc øw, kee ïïna nø pänhnhö ki maal! Ï na tïïc wïth juurre ni jägö, kee ïïna nø leeŋ piny!",
                    "ID": "12"
                },
                {
                    "text": "'Ba ïïni, ïïna köö ki yi cwïnyï, ni ‹Aani, a etha maal, ni tïïa wälu mara ni ena ŋäth ceer mo Jwøk, ni pïïa piny bäät kïn wø cooŋ røk bääte, naa ena kanya en maal kuya wï-piny.",
                    "ID": "13"
                },
                {
                    "text": "Aani, a etha maal ŋäth pøøl kuya, ni tïïa raa na a caala Jwøa Dwøŋ ni en Maal.›",
                    "ID": "14"
                },
                {
                    "text": "'Ba ïïno nø kïth piny kar bëët jwïëc jøøa no othøw, yi buur mana bäär døc na en kuya.",
                    "ID": "15"
                },
                {
                    "text": "«Jiy moo joot ïïni nyeŋge teege riï, ni pëënyge dëëtge ni köge, na ‹?Aŋø, man beeye ŋata tïïc bäät piny ni ïïgö, na nëëk mïëc nyeye,",
                    "ID": "16"
                },
                {
                    "text": "na tïïc bäät piny ni caala dï paap, na raany päänye mo gø, na wara bëëdö ni ba jïëy ki man wec jiy moa näk ee maa ki tøŋ ki man døøge poge?›",
                    "ID": "17"
                },
                {
                    "text": "«Nyeye mo wïth juurre bëët butö no ojiemø, ni ŋati man nø ena yi bwörö mare.",
                    "ID": "18"
                },
                {
                    "text": "'Ba ïïni, ïïno nø lëëŋ wøk ki yi bwörö marï kaamar bat jaath mo owetø; niï rëëbö ka jiy moa no othøø, na 'näk ko opëëllö, jøøa no onø ci piny tier buur kuya yïth kïte, kaamar dëër dhaanhø mo othøw mo onyørø.",
                    "ID": "19"
                },
                {
                    "text": "Ïïni, ï ba koony kaamar nyeye møga, kiper paac marï araanynyï, ni 'nägï jiy moï. Beerra man ö nyïïkwaac jiy mo wø tïïö ki gïï mo reyø  ni rwääny nyeŋge na bäre bäre ni ba cwøl.",
                    "ID": "20"
                },
                {
                    "text": "Jiiŋŋu kany ŋar wäät jø Babiløn yie kiper gïïa reyø na tïïc kwäcge; ba beer ki man öge maal ki man ci pinynyi ceŋge, ni pääŋge piny bäre ki päänye.»",
                    "ID": "21"
                },
                {
                    "text": "'Ba Wuuö Jwøk, eni na wïth jammi bëët, aköö, «Aani, a ööa maal bäät jø Babiløn, ni ŋula nyeŋ Babiløn wøk, ki jiye moa bøth, ki nyikwaaye, ki jø tuuŋge bëët.» Manøgø beeye dwør Wuuö Jwøk.",
                    "ID": "22"
                },
                {
                    "text": "«Aani thuwø, paanøgø tïïa tïïö na kar bëëtö mar thëëwe, ni pïï omägö yie, ni puta gø jwiec ki jwïëc mar aranya.» Manøgø beeye dwør Wuuö Jwøk, eni na wïth jammi bëët. ",
                    "ID": "23"
                },
                {
                    "title": "Luum Ajäla Mar Jø Aciria",
                    "text": "Wuuö Jwøk, eni na wïth jammi bëët, anø kööŋ ni kööe, ni «Ka adïëri møn, kaawat mana nø cïba acaara mara piny, puta tägö; kaawat mana nø caara gø, puta bëëtö kare.",
                    "ID": "24"
                },
                {
                    "text": "Aciria nyøra nyørø ni raanynya gø yi ŋöömö mara bäät kïte 'moa. Gïïa leth na tïïe na caal jaath puur man wø rïï ŋut dhieŋ di paanyø bäät jiya, ni ö tëërri mare na peek ni tïŋi maal göök jiya.",
                    "ID": "25"
                },
                {
                    "text": "«Manøgø beeye acaara mana no ocïp piny kiper ränynyö mar bäät piny bäre, ni manøgø beeye cer ajäla mana no orwieø nee wïth juurre bëët raanynye.",
                    "ID": "26"
                },
                {
                    "text": "Kiper Wuuö Jwøk, eni na wïth jammi bëët, acaara mare anø cïp piny. ?Aŋø, da ŋat mo raanynya acaara manøgø? Eni cere ee nø rwiec. ?Aŋø, da ŋat mo tïïc gø nee cere duue?» ",
                    "ID": "27"
                },
                {
                    "title": "Luum Ajäla Mar Jø Pilitin",
                    "text": "'Ba yi cwiina thøw nyeya ma Eeyeth, luubö man anyooth Wuuö Jwøki na ennø nø,",
                    "ID": "28"
                },
                {
                    "text": "«Wui, u na jø Pilitin u bëët, kär yïthu mïnnö kiper mana toor athøra mana pwöt uuni ki gø, kiper athøra manøgø otïmö na thwöl mo olwierø mo wïnni døc, ni ö nyi thwör olwierø manøgø ni tïme na thwöl mo määdö.",
                    "ID": "29"
                },
                {
                    "text": "'Ba jiy moa näk dëëtge ba løny ki køny jïge, ge jïtö ki cam. Ni ö jiyi moa can ni bëëtge piny ni geno gwøø. 'Ba uuni, wïthu dïïra dïïrö ki käc, ni ö jiyu moa no obøth ki thøø ni thööri ya käci manøgø.",
                    "ID": "30"
                },
                {
                    "text": "«Wui, dhi kiir, gööï ko oduuru! Wui, pääny, jwöŋï! Wui, u na jø Pilitin bëët, dëëtu kwanynye ki lwär! Kiper jïrö aöö ki wï-piny, ni beege jø leny mo dëëtge ege nø jek.",
                    "ID": "31"
                },
                {
                    "text": "?Aŋø, agïnaŋø noo løk jï jiy moa öö ni ge jääŋŋa wï jurri mør? Gïno løk beeye ni Wuuö Jwøk Dhayan anø tïïe ni teek, 'ba jiye moa no ocaarø, rege ogwøkge yie.»",
                    "ID": "32"
                }
            ]
        },
        {
            "ID": "OT:ISA.15",
            "name": "Aydheea 15",
            "text": [
                {
                    "title": "Luumma Nyooth Wuuö Jwøki Kiper Jø Möap ",
                    "text": "'Ba luumma nyooth Wuuö Jwøki kiper jø Möap beeye en:  Ëër na näk pääny Möap aränynyö, araanynyi ki wäär aciel! Kir na näk pääny Möap aränynyö, araanynyi ki wäär aciel!",
                    "ID": "1"
                },
                {
                    "text": "Ni ö jø Möapi mo wø bëëdö pääny Dibön ni cige kuna jwöŋge yïth uut jwøk marge bäät thuuri; ni ö geni ni gööge ko oduuru bäät päänye moge møga, ni beege Nebø ki Medeba. Ni ö jïëc wïthge bëët ni gwäärge ge wøk, ni lielge jïëc tïkge bëët.",
                    "ID": "2"
                },
                {
                    "text": "Ni bëëtge nyeŋ jïëthe moge ni keece ege dwøl dëëtge; ni ge bëët, ge bëëdö ni ge göö ko oduuru ni pï nyeŋge lwöra piny, ni ge bëëdö bäät uudi moge ki kwöra laac dï pääny.",
                    "ID": "3"
                },
                {
                    "text": "'Ba jø Ëcbön ki jø Eliyali gena göö ko oduuru thuwø, këël mana wïny döötge jöör Jäc bäre. Kiper manøgønø, jø leny mo Möap gena put jwöŋö døc ni cwïnyge opädhö.",
                    "ID": "4"
                },
                {
                    "text": "'Ba aani cwïnya atïmö ni kïmmö kiper jø Möap, kiper jiye moa bwøk gena reeŋø këël mana pïïcge Dhöär ki Ëglat-Celicia, ni iithge thuur Lukith ni ge cäädhi ni ge göö ko oduuru. Ka adïëri møn, jöör Örönaim acaathge ni ge göö ko oduuc kïmmö kiper ränynyö marge.",
                    "ID": "5"
                },
                {
                    "text": "'Ba pïï mo Aguul Nimrim onø talø, ni luum mana en kaace otal. Ni gïïa no otuy bëët oränynyö, ni bäŋ gïn mo marr.",
                    "ID": "6"
                },
                {
                    "text": "Kiper manøgønø, gena aay ni jammi moa en jïge na thööth na näk ege kaannø käärge käärö këël mana ŋølge waŋ Naam Erabim.",
                    "ID": "7"
                },
                {
                    "text": "Ni ö oduuru marge ni gääp dï ŋööm Möap bäre, këël mana pïïe Eglam ki Bëër-Elim.",
                    "ID": "8"
                },
                {
                    "text": "Kiper pï Naam Dimön agääbö ki remø bäre. 'Ba aano cäŋ kïth bäät Dimön ki gïn mør mo leth. Ŋuu ojääŋŋa yïthakic jø Möap moa no obwøk ki moa no odööŋ yi ŋöömö marge.",
                    "ID": "9"
                }
            ]
        },
        {
            "ID": "OT:ISA.16",
            "name": "Aydheea 16",
            "text": [
                {
                    "text": "U na jø Möap, jäägu ki nyïïdïëk na ajwäk jï ŋata en paaci cere na en bäät Kïn Dhayan, ni ööu ki pääny Cela nou cura jöör wø cør dï paap.",
                    "ID": "1"
                },
                {
                    "text": "'Ba mään mo Möap kanya pïïcge jwïëy mar Naam Arnön, gena bëëdö ni ge rïmma yïthge, ni tïmge kaamar weny mo obwøk mo tuuŋŋa bwöpge yi jamø jaak.",
                    "ID": "2"
                },
                {
                    "text": "Ni köge jï jø Juuda, ni «Mooyu wa ka acaara mo beer, ni ŋøllu luumwa na kare. Kaa man bëëde ni piny a dhöör cäŋ en, jääŋŋu tïpö maru bäätwa nee tïme kaamar wäär. Kannu waani, wa no oriemmø en, ni ba waayu waani, wa na jiy mo obwøk en.",
                    "ID": "3"
                },
                {
                    "text": "Beerra man bëëtwa yi ŋöömö maru, wa na no oriemmø en, ni tïmu ni uuna kar kan røk jïwa kiper ŋat mo raanynya wa.» 'Ba kanyo tïme ni bäŋ ŋat mo caanna jiy këët, na aranya ocuŋŋö, ni bäŋ dïtwïëte këët yi ŋöömö, ",
                    "ID": "4"
                },
                {
                    "text": "wälu okëël piny ni teek ki mëër; ni ö dïŋut luup mo tïïö na kare ni pï bääte, ni beeye ŋato ööi ki dhi øt Deebit, ni wø many ŋøl ma kare, ŋat wø laar luup ŋøl na adïëri.",
                    "ID": "5"
                },
                {
                    "text": "'Ba waani, atöör mar jø Möap awïnywa, ki koorrø marge, ki bëëtö marge ni dëëtge ege tïŋ maal, ki gootø marge; 'ba ŋwøc marge bäŋ tiere.",
                    "ID": "6"
                },
                {
                    "text": "Kiper manøgønø, jø Möap geno göö ko oduuru, geno göö ko oduuru ge bëët kiper poge. Cwïnyge opädhi ni kïmge kiper nyïïomøki moa näk omiinynyø na dhøgi mo pääny Kir-Ërë.",
                    "ID": "7"
                },
                {
                    "text": "Pwöth mo Ëcbön atal, ni ö nyïïomøki mo Cebama ni talge thuwø. Kwääri mo wïth juurre, jer omøki moa beyø araanyge, ni beege jera thööth na näk opïï Jadher këël dï paap, na näk bëëdö no oløth no olaak no onigïït piny bäät naama dwøŋ.",
                    "ID": "8"
                },
                {
                    "text": "Kiper manøgønø, a jwöŋö ni yia yaa keeyø døc kiper Jadher ki pwöth omøki mo Cebama. Wui, ï na Ëcbön ki ï na Eliyali! Pï nyeŋŋa wëëga nathar bäätu. Kiper kwöŋŋö mar met ec mana wara wïnyö yïth pwöth nyïïjenni mo wø ciek ki cwiir, ki mana wara wïnyö kwör kac mou, aŋøl.",
                    "ID": "9"
                },
                {
                    "text": "Met ec ki kanynyø mana wara en yïth pwöth nyïïjenni mou aŋøl, ni tïme ni bäŋ kwöŋŋö mar met ec, wala duut mo di wärö yïth pwöth nyïïomøki, ni bäŋ dhaanhø mo nyööbö këët ki køøŋ nyïïomøki; kiper kwöŋŋö mar met ec yaa nø ŋøl.",
                    "ID": "10"
                },
                {
                    "text": "Kiper manøgønø, aana bëëdö naa kïïna gïr Möap ki cwïnya kaamar ŋat wø jwøk jwøkthøø ki thoom; ni bëëda naa kïmmö kiper Kir-Ërë.",
                    "ID": "11"
                },
                {
                    "text": "'Ba kanyo ci jø Möapi kwör lam moge moa en bäät thuuri, ki kanyo cige øt jwøge baŋ lam, geno tïmö ni ge ööla dëëtge jaak ni bäŋ køny mo jootge.",
                    "ID": "12"
                },
                {
                    "text": "Manøgø beeye luumma caan Wuuö Jwøki dïkwøŋ kiper jø Möap.",
                    "ID": "13"
                },
                {
                    "text": "'Ba ennø, Wuuö Jwøk acäänö ni kööe, «Ni ki yïth cwiiri adäk, kaawat man wø kwaan ŋat tïïci, ajiem mar Möap na dwøŋ, ki jiye na thööth, ränynyö; ni ö jiye moo dööŋ ni kwøw ni dööŋge ni nøk døc ni jägö.»",
                    "ID": "14"
                }
            ]
        },
        {
            "ID": "OT:ISA.17",
            "name": "Aydheea 17",
            "text": [
                {
                    "title": "Luumma Nyooth Wuuö Jwøki Kiper Jø Damacka Ki Jø Icriel ",
                    "text": "'Ba luumma nyooth Wuuö Jwøki kiper Damacka bee en: «Neennu, Damacka kare aløny ni cään ki man tïme ni paa pääny, eno pädhi ni neeruuth.",
                    "ID": "1"
                },
                {
                    "text": "Päänye mo Aröör wïc owïl ki geni, ni tïmge na kwöro bëët pïïth dïëki yïthge, ni ge butö jaak ni bäŋ ŋat mo tïïya geni nee lwäcge.",
                    "ID": "2"
                },
                {
                    "text": "Päänye moa no ogeerø ni teek tïmö ni bäŋgø yi ŋööm Ipariem, ni bäŋ teek nyec Damacka; ni ö jiyi moo dööŋ ni kwøw dëët jø Aram ni räny ajiemmi marge kaamar ajiem mar jø Icriel.» Manøgø beeye dwør Wuuö Jwøk, eni na wïth jammi bëët. ",
                    "ID": "3"
                },
                {
                    "text": "'Ba noo tïme na dïcäŋeca, ajiem mar nyïïkwaac Jeekap ränynyö, ni ö lørø marge ni tïme na dwadø.",
                    "ID": "4"
                },
                {
                    "text": "Ni ö gïnögø ni tïme kaawat man wø ö ŋat kaci wø kac caammi mo poot cuŋŋö yi pwödhö, ni kuk abäy baaŋŋe baaŋŋø ki cere kiree; wala tïmö kaawat mar ŋat mo data wïth beel moa en yi goor Rapayim.",
                    "ID": "5"
                },
                {
                    "text": "'Ba møøk poot bøth yie, ni caala man wø diem nyïï jaath man wø nyïïe wel na maaw piny, ni tïme ni nyïëdi ariiø wala adäk obøth maal lwinh jaadhøgø, ni nyïëdi aŋween wala abïïc obøth ri bäät jaath manøgø mana no onywøl døc. Manøgø beeye dwør Wuuö Jwøk, Jwø Icriel.",
                    "ID": "6"
                },
                {
                    "text": "Noo tïme na dïcäŋeca, jiy døøa baŋ Jwøa cwääc geni, ni ö nyeŋge ni teege gø ree, eni na Jwø Icriel na en kur keere.",
                    "ID": "7"
                },
                {
                    "text": "Geni, ge ba døø baŋ gïï wø cïp olämme bäätge na tïïcge ki ceŋge jï juuga reyø, ni ba lwïthge këët baŋ gïïa tïïcge ki lweetge, ni beege jenni moa näk ege tieŋø na no ocaa ri jwøa cwøl na Acara, ki gïï wø waaŋ gïï wø jïcge ŋwääi ni met bäätge.",
                    "ID": "8"
                },
                {
                    "text": "Noo tïme na dïcäŋeca, päänye moge moa teek otïmö ni caala kwör mo owiiø mo otïmö na paap, ni beege kwöra wec jøøa dïkwøŋ kanya reŋge ni ge ŋwieya jø Icriel; ni ö ŋöömö manøgø ni put dööŋŋö ni bäŋ jiy yie.",
                    "ID": "9"
                },
                {
                    "text": "Kiper u na jø Icriel, wïthu awïl ki Jwøk na näk pïëmi maru, ni käru wïthu parø ki eni na kïn gwøk røk maru. Kiper manøgønø, këël u doo pïïdhö ki jenni mo mïërö, ni tøøgu jenni mo käla mïëri mo path,",
                    "ID": "10"
                },
                {
                    "text": "ni ciellu gø ki kal dïcäŋo piithu gø yie, ni noo tïme na amöölla, gïïa piithu puta døøŋŋø ni ŋøøkge, kanyo kaay bäŋ gïn mo joot, ni ö dïcäŋeca ni tïme na cäŋ täwe ki rääm mo leth. ",
                    "ID": "11"
                },
                {
                    "title": "Kanyo Ö Wuuö Jwøki Noo Piem Jø Icriel",
                    "text": "Wui, wïnynyu ŋurö mar wïth juurre mo thööth, ni wïnyi en kaamar lwör mar athaŋ naama dwøŋ. Wïnynyu ŋurö mar wïth juurre na näk lwör kaamar pïï mo kwödö ni teek.",
                    "ID": "12"
                },
                {
                    "text": "Wïth juurre döötge märö kaamar lwör mar pïï mo thööth; 'ba kanyo ö Wuuö Jwøki noo jook geni, ge puta bwøk ni reŋge kany mo bäär. Ni put ge riemmø ni køøl ge kaamar luum mo ena bäät kïte kanyo køøli ya jamø, wala tør kanyo køøli ya apwøyaweerø.",
                    "ID": "13"
                },
                {
                    "text": "Ka adïëri møn, noo tïme na wïthïënhö, jiy tïïcge tïïö nee lwäcge døc; 'ba kanyo tïme na kur øw, ge tøør këët. Manøgø otïmö na kur jiy moa twier øøni, ni beeye gïno tägi dëëtge, ge na twier japø.",
                    "ID": "14"
                }
            ]
        },
        {
            "ID": "OT:ISA.18",
            "name": "Aydheea 18",
            "text": [
                {
                    "title": "Luumma Nyooth Wuuö Jwøki Kiper Jø Kuuc ",
                    "text": "Wui, otïmö ni leth jï paana näk jïre da baabuure mo rege da bwöm, na en løø näm mo paana cwøl ni Kuuc løøga,",
                    "ID": "1"
                },
                {
                    "text": "ni wø jääŋ jiy ki jïëthe mo cäädhi ki yïth näm, ni beege jïëthe mo ocwääö ko otöök. U na jiy mo wø jääŋŋi ni wø rwäänhnhi, cou baŋ jøøa bäyö na dëëtge pøøth, ni beeye wï jur mo jiy moa kwörge cärö ki moa kwörge bäyö lwäär ki gø, ni beeye wï jur mo teek mo dïmö, mo ŋøøm moge oŋør nämmi.",
                    "ID": "2"
                },
                {
                    "text": "'Ba uuni bëët, u ni en bäät piny, ni bee u ki dëëtu ni wø bëëdö yie, kanyo ö ŋïï noo tïŋi maal ki paana en bäät kïte, oneennu, kanyo ö tuuŋŋi noo koodhi, dwøre owïnynyu.",
                    "ID": "3"
                },
                {
                    "text": "Kiper man beeye gïna caan Wuuö Jwøki jïra, na kööe, ni «Aani a bëëdö naa lïŋö naa rääŋö ki kanya ena yie kar bëëtö mara, kaamar däär cäŋ man wø rieny ni lïëth, ni tïme kaamar pöölö mo ŋec kany wø näk ri kac beel ni cäŋ kwaar.»",
                    "ID": "4"
                },
                {
                    "text": "Kiper kanyo tïme ni kar kac poodi, ni wï jaath onø ŋøø, ni wïïe opäth piny, ni nyïïe manynya ciek, eni lweth jenni moa no oløth ŋøre ŋørø ki caakïïn mar goor jenni, ni ö bäädi moa no olaak ni ŋødi piny ni weti.",
                    "ID": "5"
                },
                {
                    "text": "Ni putge dööŋŋe jï weny mo wø cämö ni ge cwëëdhö ni wø bëëdö bäät kïte, ki jï lääc paap, ni tïmge na cam jï weny moøgø ki öörö bäre, ni tïmge thuwø na cam jï lääc paap ki cwiir bäre.",
                    "ID": "6"
                },
                {
                    "text": "'Ba noo tïme na kar kaaca, muuy di kälö jï Wuuö Jwøk, eni na wïth jammi bëët, ki baŋ jøøa bäyö na dëëtge pøøth, ni beeye wï jur mo jiy moa kwörge cärö ki moa kwörge bäyö lwäär ki gø, ni beege wï jur mo teek mo dïmö, mo ŋøøm moge oŋør nämmi. Muuy di kälö ni kïthi bäät Kïn Dhayan na näk kar bëët nyeŋ Wuuö Jwøk, eni na wïth jammi bëët.",
                    "ID": "7"
                }
            ]
        },
        {
            "ID": "OT:ISA.19",
            "name": "Aydheea 19",
            "text": [
                {
                    "title": "Luumma Nyooth Wuuö Jwøki Kiper Ijep ",
                    "text": "'Ba luumma nyooth Wuuö Jwøki kiper jø Ijep beeye en: Ka adïëri møn, Wuuö Jwøk öö ni ena bäät pöölö mo rïïŋö døc, ni ööa Ijep. Ni ö kït gïï wø lam mo jø Ijep ni put dëëtge tïmö ni kwanynyi nyïme, ni ö cwïny jø Ijepi ni bwøkge ki gø.",
                    "ID": "1"
                },
                {
                    "text": "Wuuö Jwøk aköö, ni «Jø Ijep tïïa tïïö nee døøge rege keerge; ni tïm ŋati man nø ni këëdö ki coki, ni ö ŋat atut man nø ni tïme ni këëdö ki ŋat atut mare, ni ö päänye moe ni tïmge ni këëdö ki rege, ni kwääri moe thuwø këëdö ki rege keerge. ",
                    "ID": "2"
                },
                {
                    "text": "Kanyøgønø jø Ijep cwïnyge obëëdö no opädhö, ni ö jammi moa näk ege cïp piny na dige tïïö, ni tïïa ge ni bäŋ tietge. 'Ba geno ci baŋ kït gïï wø lam moge, ki baŋ jwïëc jøøa no othøw, kuna pëënyge geni kiper køny, ni cige baŋ jøøa näk rege da juu mo cøøra jwïëc jøøa no othøw nee ge mooc ka acaara.",
                    "ID": "3"
                },
                {
                    "text": "'Ba aani ge poot cïba cer nyeya mo raac, ni tïŋŋa maal bäätge ki nyeya mo teek mo wïnni.» Manøgø caana Kwäärö Wuuö Jwøk, eni na wïth jammi bëët.",
                    "ID": "4"
                },
                {
                    "text": "'Ba pïï mo Naam Nail tal, pïï moe dwön ni talge.",
                    "ID": "5"
                },
                {
                    "text": "Näm moa koony jiyi oŋwääi no okwäk, ni ö nyeŋ näm mo Ijep ni decge ni talge; ni ö otöök ki lumme moa en deŋge ni kwäkge.",
                    "ID": "6"
                },
                {
                    "text": "Luum mana no otuy ki bäät Naam Nail ki deŋŋe, ki jammi bëët moa no opiidhø bäät Naam Nail tal, ni køøli ya jame, ni tïmge ni bäŋgø.",
                    "ID": "7"
                },
                {
                    "text": "Kanyøgønø dïbïth rec mo Naam Nail geno kïmmi; jiy bëët mo wø bïdhö ko obïïdhi cwïnyge opädhi, ni ö jiyi mo wø bïdhö ka ajääpi mo wø leeŋ ni dwatge.",
                    "ID": "8"
                },
                {
                    "text": "Jiy mo wø biith waac jaath wø cwøl ni telba, ki jø wø cwääö ka abïïk lïïna mo tar, nyeŋge otïmö ni law.",
                    "ID": "9"
                },
                {
                    "text": "Jø wø cwääö ka abïïe, bäätge opädhi, ni ö jø wø tïïö bëët ni ge di cunnö ni kïmge.",
                    "ID": "10"
                },
                {
                    "text": "'Ba kwääri mo Dhöän gena bøøre døc. Jiy moa wïthge leer ni wø cïpi ka acaare jï Peerø gena tïmö ni ge cïpa acaare mo reyø. Nyie jaay, kee uuna köö jï Peerø na bëëde, ni «Waana nyïïkwaac jøøa wïthge leer, ni kwäcwa beege nyeye moa dïkwøŋ.»",
                    "ID": "11"
                },
                {
                    "text": "Ï na Peerø! ?Age jiyï moa wïthge leer? Beerra man ŋäcge ränynyö mar Ijep mana no ocïp Wuuö Jwøki piny, eni na wïth jammi bëët, ni caange gø jïrï.",
                    "ID": "12"
                },
                {
                    "text": "Kwääri mo Dhöän gena tïïö ki jap bøøl, ni ö kwääri mo Mempic ni maaŋ wïthge; ni ö dïbwöthe mo wïth tuŋi moge na caal kïn gøøt ni bwøthge Ijep ki jöö mo ba thïïŋ.",
                    "ID": "13"
                },
                {
                    "text": "Wïthge akier Wuuö Jwøki ki jwïëy mo wø cwöth wïc, ni bwøthge Ijep ki jöö mo ba thïïŋ ki yïth tïïe mo gø bëët, ni tïm Ijepi kaamar dhaanhø mo omeer mo bøømmø ni ena yïth ŋwøk moe.",
                    "ID": "14"
                },
                {
                    "text": "'Ba Ijep otïmö ni bäŋ gïn mo løny tïïc jïre, ki mano täge ki wïïe këël jïbe, ki bäädi moe ki bøøge.",
                    "ID": "15"
                },
                {
                    "text": "'Ba dïcäŋeca, jø Ijep otïmö kaamar mään; dëëtge otïmö ni kwanynyi ki lwär kanyo ö Wuuö Jwøki, eni na wïth jammi bëët, noo tuuŋ cere bäätge.",
                    "ID": "16"
                },
                {
                    "text": "'Ba ŋööm Juuda okänni ki lwär mo dwøŋ døc bäät jø Ijep; kany wø ö ŋat Ijepi noo wïny nyeŋ Juuda jaak, puta  lwäyö døc kiper gïna no ocïp Wuuö Jwøki piny noo tïïe dëëtge, ni beeye Wuuö Jwøk, eni na wïth jammi bëët.",
                    "ID": "17"
                },
                {
                    "text": "'Ba dïcäŋeca, päänye abïïc yi ŋööm Ijep ocäänö ki dhi Keenan, ni kööŋge ki man cääthge køør Wuuö Jwøk, eni na wïth jammi bëët; ni ö acielli dëëtge ni cwøli ni Pääny Cäŋ. ",
                    "ID": "18",
                    "comment":"Pääny Cäŋ tiere beeye kanya wara wøør cäŋ yie dïkwøŋ kaamar jwøk."
                },
                {
                    "text": "'Ba dïcäŋeca, otïmö ni da gïn wø cïp olämme bääte jï Wuuö Jwøk dï ŋööm Ijep, ni ö waŋ keew mare ni cöönhnhi ki kïdi na nyuudhi jï Wuuö Jwøk.",
                    "ID": "19"
                },
                {
                    "text": "Manøgø otïmö na nyuudhi na gïr lïŋ dï ŋööm Ijep kiper Wuuö Jwøk, eni na wïth jammi bëët; nee kanyo wäro jwöŋ jø Ijepi jï Wuuö Jwøk kiper jø wø caar geni, nee eni wø jääŋ baŋge ki pïëmi na kunyi mo wïïl geni wøk.",
                    "ID": "20"
                },
                {
                    "text": "Wuuö Jwøk dëëre onyoodhe jï jø Ijep, ni ö jø Ijepi ni ŋäcge Wuuö Jwøk dïcäŋeca, ni putge tïmö ni Jwøk lamge ni ge cïpö ko olämme ki muuce, ni ge kööŋ nyïm Wuuö Jwøk ni gwøkge japa kööŋge kiperge.",
                    "ID": "21"
                },
                {
                    "text": "'Ba Wuuö Jwøk Ijep ojääle; geno jääle møn, 'ba ge cäŋe ka kønynyø; ni ö geni ni duuge baŋ Wuuö Jwøk, ni ö Wuuö Jwøki ni wïny kwac marge ni køny geni.",
                    "ID": "22"
                },
                {
                    "text": "'Ba dïcäŋeca, otïmö ni da waŋjöö mo dwøŋ yïthakic Ijep ka Aciria, ni tïm jø Aciria ni ge cøøa Ijep, ni ö jø Ijepi thuwø ni cige ya Aciria, ni tïm jø Ijepi ni ge lämö na aciel ki jø Aciria.",
                    "ID": "23"
                },
                {
                    "text": "'Ba dïcäŋeca, Icriel otïmö ni dää mïëri kanyo dwäte ki Ijep ka Aciria, ni putge tïmö na mïëri mo gwïëth jø bäät piny ki køørge.",
                    "ID": "24"
                },
                {
                    "text": "Wuuö Jwøk, eni na wïth jammi bëët, geno gwïëdhe ni kööe, ni «Gwïëth en jï jø Ijep, ge na jiya, ki jï jø Aciria na tïïa ki cera, ki jï jø Icriel na näk yaa jierø na 'moa.»",
                    "ID": "25"
                }
            ]
        },
        {
            "ID": "OT:ISA.20",
            "name": "Aydheea 20",
            "text": [
                {
                    "title": "Gïna Nyooth Ki Dëër Nyikuŋ Jwøk Kiper Jø Ijep Ki Jø Kuuc ",
                    "text": "'Ba yi cwiina ö Caargøn nyeny Aciria na jääŋ kwääc lwaa leny mana cwøl ni Tartan yi paana cwøl na Acdöt, ni këëde ki jø paanøgø ni mak gø,",
                    "ID": "1"
                },
                {
                    "text": "kar kaaca Wuuö Jwøk onø cäänö ki Aydheea wär Amöth ni kööe, ni «Pät keeca wøk mana näk iï dwøl dëërï ni kälï war wøk moa en tietï.» Ni ö Aydheea ni put gïnögø tïïc, ni cäädhe ki dëëre, ni bäŋ war tiete.",
                    "ID": "2"
                },
                {
                    "text": "Køøre Wuuö Jwøk aköö, ni «Kaawat mana ö dhaanhnha ma Aydheea na bëëde ni cäädhi ka dëëre, ni bäŋ war tiete ki cwiiri adäk, manøgø beeye nyuudhi kiper gïno tägi dëët jø Ijep ki jø Kuuc.",
                    "ID": "3"
                },
                {
                    "text": "Kiper nyeny Aciria jø Ijep ki jø Kuuc moa näk ee maa ki tøŋ 'okäle ni aae ki geni, ni beege obwöre ki jø døøŋŋø, ni ge käl ni ge cäädhi ka dëëtge ni thääthge ena wøk, ni bäŋ war tietge, ni put tïmö na lään wïc mo dwøŋ døc jï jø Ijep.",
                    "ID": "4"
                },
                {
                    "text": "Køøre jiy bëët puta lwäyö døc ni lää wïthge kanyo täk gïnögø dëët jø Kuuc na näk ege ŋäädhö, ki dëët jø Ijep na wara ŋwöge kiperge.",
                    "ID": "5"
                },
                {
                    "text": "Kanyøgønø, jiy mo wø bëëdö mïëc jø Pilitin na en deŋ naama dwøŋ ge köö, ni ‹Neennu, jiy moøgø beege jiy moa wara ŋäädhø na wara reŋŋø baŋge kiper køny, nee ø piemge cer nyeny Aciria. ?'Ba ennø, øøni, øøno bødhø nidïï?› »",
                    "ID": "6"
                }
            ]
        },
        {
            "ID": "OT:ISA.21",
            "name": "Aydheea 21",
            "text": [
                {
                    "title": "Luumma Nyooth Wuuö Jwøki Kiper Ränynyö Mar Babiløn ",
                    "text": "'Ba luumma nyooth Wuuö Jwøki kiper paaba näk tëën na en buut naama dwøŋ bee en: Kaawat man wø ö atuunna wø jwiec paana en jï løø tier-piny, da gïn mo räänyö mo öö ki dï paaba näk tëën, ni beeye yi ŋöömma näk di lwäärö.",
                    "ID": "1"
                },
                {
                    "text": "Luubö mo teek anyooth jïra ki yi wïïa na ennø nø: Ni ŋat wø tïïc gïï mo reyø ki piny poot bëëdö ni tïïya ge,  ni ö dïräänyi ni bëëde ni poot räänyö. Wui, u na jø Ilam ki jø Mëdön, ööu maal ni cou ni cielu Babiløn dïër; Wuuö Jwøk gïïa tïïc jø Babilønni na wëëk jø møøk cooyø otïïe nee cuŋge.",
                    "ID": "2"
                },
                {
                    "text": "Kanya jooda gïnögø, rääm mo leth aput tägö dëëra, kaamar dhaagø mo ogøøc mäc lwaarri; Aani wïïa ree akiere døc, ni tïme ni tiet luup ba kwanya, ni lwäya døc, ni tiet luup ba jooda.",
                    "ID": "3"
                },
                {
                    "text": "Wïïa atïmö ni wïïrö, ni tïm dëëra ni kwanynyi ki lwär, ni ö kar jwöm røk mana ŋäädha ni løk ree na lwär mo dwøŋ bääta.",
                    "ID": "4"
                },
                {
                    "text": "'Ba kwääri mo Babiløn, kar cam ajiiŋge, ni peethge gø, ni cämge, ni mäthge. Ni put dwølli öö, mo köö, «Wui, kwääri mo jø leny, ööu maal ni jiiŋŋu kööt leny!»",
                    "ID": "5"
                },
                {
                    "text": "Kiper man beeye gïna caan Kwäärö Wuuö Jwøki jïra, ena köö, ni «Ciï ni tïïyï ŋat koor nee cuŋŋe kare, nee gïïo joode nee caane.",
                    "ID": "6"
                },
                {
                    "text": "'Ba kanyo ö eni noo joot jiy mo cäädhi na ariiø ariiø ki bäät okwëënyi mo lääy, ki mo cäädhi ka bäät arëëni, ki mo cäädhi ka bäät athïrööle, beerra man neen gø ni cek ïthe døøc.»",
                    "ID": "7"
                },
                {
                    "text": "Køøre ŋat koor acwötö ni dwøre ee tïŋ maal, ni kööe, «Wui kwäärö mara, ki yi cäŋ cooth a bëëdö naa cuŋŋö kar koor mara, ki yïth wärre cooth thuwø, a bëëdö kar koor mara.",
                    "ID": "8"
                },
                {
                    "text": "'Ba ennø, raŋï, jiy mo cäädhi na ariiø ariiø ki bäät okwëënyi mo lääy gena öö; 'ba da dwøl ma akøp, ni ‹Babiløn apädhö! Wui, ena pädhö møn, ni ö kït gïï wø lam na juu moe ni tøyi ni petge yïth ŋøøm!› »",
                    "ID": "9"
                },
                {
                    "text": "Wui u na jiya ma jø Icriel, u na pïïc gïï mo lethi bäätu, kaamar man wø dïn beel yi laara, gïna wïnynya na caan Wuuö Jwøki, Jwø Icriel, eni na wïth jammi bëët, beeye na caana jïïu enø. ",
                    "ID": "10"
                },
                {
                    "title": "Luumma Nyooth Wuuö Jwøki Kiper Jø Ëdöm",
                    "text": "'Ba luumma nyooth Wuuö Jwøki kiper jø Duma bee en: Dhaanhø mør cwödö ki Cëër,  ni kööe, ni «?Ŋat koor, a kany mo nyïëdi noo dööŋ kiper wäär? ?A pëënynya ïïni, naa kany mo nyïëdi noo dööŋ kiper wäär?»",
                    "ID": "11",
                    "comment":"Duma ki Cëër beege nyeŋ møøk kiper Ëdöm."
                },
                {
                    "text": "Ni løgi ya ŋat koorri, ni kööe, ni «Øw ba kääŋi ki man ööe, 'ba poot da wäär mo öö thuwø. 'Ba ni näk miï poot manynya pïëc, wärï cäŋ duuö ni pëëï.» ",
                    "ID": "12"
                },
                {
                    "title": "Luumma Nyooth Wuuö Jwøki Kiper Areebia",
                    "text": "'Ba luumma nyooth Wuuö Jwøki kiper Areebia bee en: U na jø Didan, ni wø cäädhi ki bäät athïrööle, ni wø tïïc twïër marge ki wäär yïth abuŋŋe mo Areebia,",
                    "ID": "13"
                },
                {
                    "text": "kännu ki pïï jï jøøa no onäk riewi.  U ni bëëdö Tëma, kännu ki cam jï jøøa no obwøk ki leny,",
                    "ID": "14"
                },
                {
                    "text": "ni beege jøøa ŋwiec thøw opëëllö ka atheerø yi lenya teek.",
                    "ID": "15"
                },
                {
                    "text": "Kwäärö Wuuö Jwøk aköö jïra, ni «Ki køør cwiir aciel, kaawat man wø ö ŋat tïïci wø kwaan nïr tïïc moe ma kar cwiir aciel, ajiem mar paana cwøl ni Këdar ränynyö na bäre bäre;",
                    "ID": "16"
                },
                {
                    "text": "ni ö kwään cwøw mo wø këëdi ka athëëre moo bøth ri leny dëët jø Këdar moa teek ni tïmge ni nøk.» Manøgø caana Wuuö Jwøki, eni na Jwø Icriel.",
                    "ID": "17"
                }
            ]
        },
        {
            "ID": "OT:ISA.22",
            "name": "Aydheea 22",
            "text": [
                {
                    "title": "Luum Ajäla Mano Pïï Bäät Jerucalem ",
                    "text": "'Ba luumma nyooth Wuuö Jwøki kiper jøøa bëëdö goor wø nyooth luup yie bee en: «?Aŋø, agïnaŋø na tägö rou ennø, ni tïme ni u bëët, u puta eth wïth uudi maal en?",
                    "ID": "1"
                },
                {
                    "text": "Wui, ï na pääny mo yie päŋ ki dïlweel, ni kwöŋŋö ki met ec dwøŋ yie en! Jiy moï moa thøw, ba thøw ni ge 'näk ko opëëllö, ni ge ba thøwa ri leny.",
                    "ID": "2"
                },
                {
                    "text": "Cuumme moï bëët anø bwøk na aciel, ni nø mak geni ki tøŋ ni bäŋ leny. Jiy moï bëët moa joot, amak ki tøŋ ni käl geni ni geno twöö ge bëët, këël na bëëtge ni geno bwøk ni geno nø reŋ kany mo bäär.»",
                    "ID": "3"
                },
                {
                    "text": "Kiper manøgønø aana köö, ni «Paanynyu nyeŋŋu dëëra. Weyu aani naa jwöŋa naa keeya yia. Kär pääru ki man cømmu cwïnya kiper ränynyö mana pïï dëët jø powa.»",
                    "ID": "4"
                },
                {
                    "text": "Kiper Kwäärö Wuuö Jwøk, eni na wïth jammi bëët, da dïcäŋ ma mar böök mo dwøŋ døc, ka adïma, ko okiera, mo ee cïp piny nee täge yi goor wø nyooth luup yie. Ni beeye cäŋ mo kiiri nyaa piny yie, no oduuru jwøa baŋ kïte.",
                    "ID": "5"
                },
                {
                    "text": "Jø Ilam jap leny alwørge, ni jiiŋge jïëth leny mo wø tut okwëënyi, ki jø leny mo wø këëdi ki bäät okwëënyi; ni ö jø paana cwøl ni Kir ni lwørge kööde mo leny moge.",
                    "ID": "6"
                },
                {
                    "text": "Køøre, gøli mou moa perge leth apäŋ ki jïëth leny mo wø tut okwëënyi, ni ö jø wø këëdi ki bäät okwëënyi ni cïïmge rege dhøk kiir kwöra perge leth.",
                    "ID": "7"
                },
                {
                    "text": "Køøre Wuuö Jwøk gïn wø gwøk jø Juuda apaanye bäätge. 'Ba dïcäŋeca, uuna göök ri jap leny moa en yi øda cwøl ni øt Lur Libaanø.",
                    "ID": "8"
                },
                {
                    "text": "'Ba uuni kwöra ŋammø ri kiir Pääny Deebit ajootu, ni cooŋŋu pïï mo puul mana en jï piny.",
                    "ID": "9"
                },
                {
                    "text": "Køøre uudi mo Jerucalem akwaannu, ni nyaau uudi møøk piny nee kiir tïïyu ni teek ki geni.",
                    "ID": "10"
                },
                {
                    "text": "'Ba uuna tïïö ki kany cooŋ pïï yie yïthakic kiir mana näk ogeerø na ariiø kiper pï puul mana no oruuö. 'Ba uuni u kär göök ri Jwøk na tïïc gø, ni käru göök ree, eni na caar gø dïkwøŋ kany mo bäär.",
                    "ID": "11"
                },
                {
                    "text": "Kiper manøgønø, dïcäŋeca, Kwäärö Wuuö Jwøk, eni na wïth jammi bëët, uuna cwøle nou jwöŋu nou gööu ko oduuru,  nee wïthu gwääru wøk, ni dwølu keece dëëtu kiper pänh cwïny maru.",
                    "ID": "12"
                },
                {
                    "text": "'Ba neennu, gïna tïïyu, maru atïmö na kanynyø ni yïthu met, nou cööbö ki dhäk ni ŋädu ki dïëk, ni cämu ki rïŋ ni mädhu ki kwøk nyïïomøki, ni kööu, ni «Cämø ni mädhø nø, kiper kanymør ø thøw diøø.»",
                    "ID": "13"
                },
                {
                    "text": "'Ba Wuuö Jwøk, eni na wïth jammi bëët, ree anyoodhe jïra ni kööe, ni «Ka adïëri møn, raay moa tïïyu, u ba wëënni ki geni këël mano thøwu.» Manøgø beeye dwør Kwäärö Wuuö Jwøk, eni na wïth jammi bëët.",
                    "ID": "14"
                },
                {
                    "text": "Man beeye dwør Kwäärö Wuuö Jwøk, eni na wïth jammi bëët, ena köö, ni «Ö maal ni ciï baŋ Cebna manøgø na no orøønyø na kare dwøŋ bäät paan dwøŋ, ni kööï jïre,",
                    "ID": "15"
                },
                {
                    "text": "«na ‹?Aŋø, da teek jïrï kany? ?Da tuuŋu kany, ni tïme ni bwörö marï iï jiiŋŋø kany en, ni iï tïïö kany mo ena maal, ni iï tieŋø yi kïdi na kar jwöm røk jïrï?",
                    "ID": "16"
                },
                {
                    "text": "« ‹Neenï, Wuuö Jwøk oløny ni leeŋa ïïni wøk, ï na teek. Eni, ï di maaø ni teek,",
                    "ID": "17"
                },
                {
                    "text": "ni loom ïïni kaamar kuura, ni leeŋ ïïni wøk, ni päthï yi ŋöömö mo yie dwøŋ, ni putï thøø kaace, ni ö jïëth okwëënyi moï moa mïërö ni dööŋge wøk kaace, wui, ï na käl lään wïc bäät jø po kwäärö marï!›",
                    "ID": "18"
                },
                {
                    "text": "«Wuuö Jwøk aköö, ‹Aani, ï käla wøk ki bäät kwär marï, ni rïëma ï wøk ki bäät køøm marï.",
                    "ID": "19"
                },
                {
                    "text": "« ‹'Ba dïcäŋeca, dhaanhnha ma Eliekim o Kilkiya ocwøla,",
                    "ID": "20"
                },
                {
                    "text": "ni røøa abïï kwär marï dëëre, ni twöa kaw marï piere, ni puta teek kwär marï bäre cïp jïre, ni ö eni ni put tïmö na wää jiy mo wø bëëdö Jerucalem ki dhi øt Juuda.",
                    "ID": "21"
                },
                {
                    "text": "Køøre aani, kulpïï mar dhi øt Deebit cïba cere, ni tïm teeki ni ena jïre, ni kany wø jap dhøk uudi, bäŋ ŋat mo cïëga ge, ni kany wø cïëk ge bäŋ ŋat mo japa ge.",
                    "ID": "22"
                },
                {
                    "text": "Eni tïïa tïïö ni teek kaamar jaath mo orääö dëër øtø ni teek kany mo oŋäädhö, ni tïme na wälu mar ajiem jï dhi øt wänni.",
                    "ID": "23"
                },
                {
                    "text": "« ‹Køøre ajiem mar dhi øt wänni bäre, ko obwöre moge, ki nyïïkwaacge, okuut dëëre, kaawat man wø lïër jap tïïc mo paac moa thenh thenh dëër jaath, teeŋ ka cäänne ki wïlle bëët.› »",
                    "ID": "24"
                },
                {
                    "text": "'Ba Wuuö Jwøk, eni na wïth jammi bëët, mare acaane, ni kööe, «Dïcäŋeca, jaath mana no orääö ni teek kanya no oŋäädhö tïmö ni lwäägö, ni toore ni pädhe, ni ö gïïa no olïër dëëre bëët ni ränyge.» Kiper eni na Wuuö Jwøk mare ee nø caan.",
                    "ID": "25"
                }
            ]
        },
        {
            "ID": "OT:ISA.23",
            "name": "Aydheea 23",
            "text": [
                {
                    "title": "Luumma Nyooth Wuuö Jwøki Kiper Tayar ",
                    "text": "'Ba luumma nyooth Wuuö Jwøki kiper Tayar bee en: Wui, baabuure mo gath mo jø Tarcëc, gööu ko oduuru! Kiper Tayar araanynyi ni bäŋ øtø mo odööŋ wala kany wø maa baabuure yie; ni ö luum ränynyö mare ni wïnye yi ŋööm Caypara.",
                    "ID": "1"
                },
                {
                    "text": "'Ba u na jø Tayar ki jø Caydan, u na jø gath, ni wø bëëdö bäät naama dwøŋ, kïmmu! Uuna jäägö ki jiy ni ŋølge naama dwøŋ,",
                    "ID": "2"
                },
                {
                    "text": "ni pïïcge Ijep. Ni ö caammi moa ciek deŋ Naam Ciör,  ki moa ciek deŋ Naam Nail ni duunge ki jammi jïïu, ni tïm mïëri mou na kar gath jï wïth juurre.",
                    "ID": "3"
                },
                {
                    "text": "Wui, ï na Caydan, wïïï wär lääe, ï na paana teek na en bäät naama dwøŋ. Kiper naama dwøŋ aköö jïrï, «Aana tïmö kaamar dhaagø mo lwaar kuue mo mäc lwaar kuue, mo kär pïïdhö ko obwöc cwøw wala obwöc mään.»",
                    "ID": "4"
                },
                {
                    "text": "'Ba kanyo ö luummögø noo wïnye Ijep, cwïny jø Ijep pädhö døc kiper ränynyö mar Tayar.",
                    "ID": "5"
                },
                {
                    "text": "Wui, u ni bëëdö bäät naama dwøŋ en, gööu ko oduuru, ni bwøgu ni pööthu Tarcëc, paana bäär.",
                    "ID": "6"
                },
                {
                    "text": "?Aŋø, man beeye pääny maru møn, na päŋ ki met ec, päänya no oruuö na käl ya acääŋŋe, na wara ci jiye mïëri mo kwörge bäyö baŋ gath?",
                    "ID": "7"
                },
                {
                    "text": "?Aŋa na ŋøl gïn bäät Tayar, paana cïp kwär, na näk jø gath moe kwääri ni geno wøørø ki bäät piny?",
                    "ID": "8"
                },
                {
                    "text": "Beeye Wuuö Jwøk, eni na wïth jammi bëët, na ŋøl gïnögø bäät gø, ni lää wï gø, ni raany japa mïërö bëët na tööde kiperge, ni tïïc jic gø bëët moa no owøørø nee taak bäät piny.",
                    "ID": "9"
                },
                {
                    "text": "Wui, jø Tarcëc, pöödhu ki dï ŋöömö maru kaamar jwïïö mar Naam Nail; kiper bäŋ gïn mo män uuni këët.",
                    "ID": "10"
                },
                {
                    "text": "Wuuö Jwøk cere atïŋ maal bäät naama dwøŋ, ni tïïc buc nyeye mo wø bëëdö bäät gø ni jäŋŋi, ni cïpe ki dwøl ki man raany kwör gwøk røk mo Keenan.",
                    "ID": "11"
                },
                {
                    "text": "Ni kööe, ni «Wui, jø Caydan, uuna thiel piny; yïthu ba mïnni këët. Ööu maal ni bwøgu løøga Caypara; 'ba këël noo pïïyu yie thuwø, u ba jïti ki jwöm.»",
                    "ID": "12"
                },
                {
                    "text": "Wui jø Tayar, raŋŋu ŋööm jø Babiløn, jøøa dööŋ ni bäŋ kwäänge. Jø Aciria jöör leny man døny yi kiir ki gø ageerge, ni nyaage uut paan dwøŋ piny, ni raanyge gø na bäre, ni tïïcge gø nee dööŋe jï lääc paap.",
                    "ID": "13"
                },
                {
                    "text": "Wui, jïëth naam mo jø Tarcëc, gööu ko oduuru, kiper päänya teek na ŋääthu araanynyi.",
                    "ID": "14"
                },
                {
                    "text": "'Ba ki mano täge dïcäŋeca, wïc wïl ki Tayar ki cwiiri ma pïërabïriiø, ni beege cwiiri mo röömi ki nïr nyeya. 'Ba kanyo tïme na aŋuun cwiiyøgø na pïërabïriiø yøø, gïn mør otägi kiper Tayar, mo caala gïna caan yi duuda cak kiper dhaaŋŋa bëëdö na kääbi, na køp,",
                    "ID": "15"
                },
                {
                    "text": "ni «Kwany thoom marï ni wïri dï pääny, wui, ï na dhaaŋŋa bëëdö na kääbi, na näk wïc owïl ki gø; pwöt thoom ni tøøtï tøøtø, ni wärï ki dudi mo thööth, nee wïc cäŋ parrø ki ïïni.»",
                    "ID": "16"
                },
                {
                    "text": "Kaawat manøgø thuwø, kanyo tïme na aŋuun cwiiyøgø na pïërabïriiø yøø, Wuuö Jwøk Tayar oliimme. Kanyøgø Tayar odøø ri gath ki wïth juurre bëët mo mïëc piny, kaamar dhaagø ma kääbi mo gatha dëëre.",
                    "ID": "17"
                },
                {
                    "text": "'Ba jammi moo joode ki køør gath mare ocïp kur keerge jï Wuuö Jwøk. 'Ba jammi moøgø ba kan wala ba cïp piny ki man mëët bäätge;  'ba owëëk jiy mo wø bëëdö ni wøøra Wuuö Jwøk, nee tïmge na mo ŋeewge ki caammi mo orømø kiper dëëtge ka abïïga beyø.",
                    "ID": "18"
                }
            ]
        },
        {
            "ID": "OT:ISA.24",
            "name": "Aydheea 24",
            "text": [
                {
                    "title": "Luum Ajäla Mano Jääl Piny Ki Gø ",
                    "text": "Raŋŋu, Wuuö Jwøk piny jale jalø ni raany gø; ni wëëk gø niruuth, ni keeth jiy mo wø bëëdö yie.",
                    "ID": "1"
                },
                {
                    "text": "Ni ö ränynyö mano tägi ni tïme ni rwöpa jiy bëët, ni tïm dïlämi ni röömi ki dhaanhø jaak, ni tïm kwäärö ni röömi ki laŋŋø, ni tïm dhaagø man wø tïnynyi ni röömi ki dhaaŋ wø tïny gø, ni tïm ŋat gathi ni röömi ki ŋat ŋïëw, ni tïm ŋat wø määö baŋe ki jammi ni röömi ki ŋat wø mäyi, ni tïm ŋat wø cunni ki gwel ni da wïthge ni röömi ki ŋat wø cun gø.",
                    "ID": "2"
                },
                {
                    "text": "Piny niruuth bäre ni dööŋe keere, kiper luummögø caana Wuuö Jwøki.",
                    "ID": "3"
                },
                {
                    "text": "Piny 'otal kaamar bøøk jaath, ni tïme ni kïmmö. Eno tal ni kïmme ki jiy bëët moa kwörge døøŋŋø mo wø bëëdö yie.",
                    "ID": "4"
                },
                {
                    "text": "Piny atïïc jiyi ni ba waany, kiper jiy akweer ki man cääthge ki køør ciik Wuuö Jwøk, ni kärge luup moe gwøø, ni ö luumma tuut Wuuö Jwøki nee bëëde na bäre bäre ni raanyge gø.",
                    "ID": "5"
                },
                {
                    "text": "Kiper manøgønø, piny aränynyö ki køør acïën Jwøk, ni ö jø wø bëëdö bäät piny ni rømge ka ajäla manøgø. Geno thöör ajäle mo leth, ni tïme ni dööŋŋa jiy mo nøk.",
                    "ID": "6"
                },
                {
                    "text": "'Ba jer omøki 'otal, ni ö kwøk nyïïomøki ni tïme ni bäŋgø, ni ö jøøa bëëdö ni yïthge met bëët ni tïmge ni ge cooyø.",
                    "ID": "7"
                },
                {
                    "text": "Dööt anëët olïŋi, ni ö dööt jøøa cwïnyge päŋ ki met ec ni nigekïïl, ni ö dööt thøme moa met ni nigebäc.",
                    "ID": "8"
                },
                {
                    "text": "Jiy ba wär ki dudi këët bäät kwøŋ; kwøga keec otïmö ni raac ki dhøk jø omaath ge.",
                    "ID": "9"
                },
                {
                    "text": "Päänya no oränynyö otoor piny, ni ö jøøa dööŋ yie ni dëëtge uudi bäätge kiper jiy mo dønynya baŋge.",
                    "ID": "10"
                },
                {
                    "text": "Ni bëët jiyi ni ge jwöŋö nyeŋ jïëthe ki cwaak køøŋø; ni ö met eci bäre ni løk ree na pänh cwïny. Met ec mar bäät piny oränynyi.",
                    "ID": "11"
                },
                {
                    "text": "Päänyögø oränynyi ni dööŋe keere, ni ö dhøk odhuule mo kiir mare ni bëëtge no otøyø piny jaak.",
                    "ID": "12"
                },
                {
                    "text": "Gïnögø tägö bäät piny dëët wïth juurre, kaawat man wø bëëde ni nyïï jaath man wø nyïïe wel na maaw diema piny ri kac, ni tïme ni dööŋŋa mo nøk; ni caala nyïïomøki mo nøk mo wø bøth ri kac.",
                    "ID": "13"
                },
                {
                    "text": "'Ba jiy moo dööŋ, döötge otïŋge maal, ni kwöŋge ki met ec. Geno kwöŋŋi ki jï løø kur pänhcäŋ kiper dööŋö mar Wuuö Jwøk.",
                    "ID": "14"
                },
                {
                    "text": "Kiper manøgønø, u ni en jï løø kur tuul-cäŋ, jiemmu Wuuö Jwøk, ni ö uuni ni en bäät naama dwøŋ ni tïŋu nyeŋ Wuuö Jwøk maal, eni na Jwø Icriel.",
                    "ID": "15"
                },
                {
                    "text": "'Ba øøni, dudi owïnynyø bäät piny bäre, mo köö, na «Ajiem en jï Jwøa beer.» 'Ba aani, aana köö, «Otïmö ni leth jïra! Otïmö ni leth jïra møn! Aana ränynyö! Jø wø tïïc gïï mo reyø ki piny, ge poot bëëdö ni ge tïïya gïï mo reyø; ni ge bëëdö ni ge cäätha maal ki tïï gïï mo reyø.»",
                    "ID": "16"
                },
                {
                    "text": "Wui, u jø bäät piny, gïï mo di lwäärö, ki buur mo bäär, ka abïëp ena nyïmmu.",
                    "ID": "17"
                },
                {
                    "text": "Ŋato reŋi ni ŋwieya waac gïïa leth, pätha yi buura bäär, 'ba ŋato päny wøk ki yi buura bäär omak abïëpi; kiper awëërnyeŋŋi mo maal di jabø, ni ö pinynyi ni jäŋi.",
                    "ID": "18"
                },
                {
                    "text": "Piny kaaŋŋø ni tïme na thäŋi, ni puti jäŋ døc.",
                    "ID": "19"
                },
                {
                    "text": "Ni tïm pinynyi ni bøømmø kaamar dhaanhø mo omeer, ni tïme ni jäŋŋi kaamar abïla, kiper raay moe na peek bääte, ni pädhe ni ba løny ki ööny maal këët.",
                    "ID": "20"
                },
                {
                    "text": "Dïcäŋeca, Wuuö Jwøk gïïa jïge da teek maalø jääle jäälö kwöra enge yïthge maal, ni jääl nyeye mo piny bäät piny.",
                    "ID": "21"
                },
                {
                    "text": "Geno cooŋ kanya ciel, kaamar jø tööc mo otwöö yi buur. Geno twöc, ni cïëk geni øt twöc ki kany mo yie bäär; køøre ge di jäälö ka ajäla mana dwøŋ.",
                    "ID": "22"
                },
                {
                    "text": "Køøre dwääy wïïe olääi, ni ö cäŋŋi ni tïm waŋe ni law, kiper Wuuö Jwøk, eni na wïth jammi bëët, obëëdö na nyeya bäät Kïn Dhayan yi Jerucalem, ni ö ajiemmi mare ni nëëne jï dïbwöthe mo jiye.",
                    "ID": "23"
                }
            ]
        },
        {
            "ID": "OT:ISA.25",
            "name": "Aydheea 25",
            "text": [
                {
                    "title": "Duut Mo Pwøca Jwøk Kiper Køny Mare ",
                    "text": "Wui Wuuö Jwøk, ïïna Jwøk mara, nyeŋŋï tïŋa maal, ni pwøa nyeŋŋï; kiper ïïna tïïö ki gïï mo rëëma ec, ni beege japa caarï ya acääŋŋe na wëëgï tïïc na karge.",
                    "ID": "1"
                },
                {
                    "text": "Päänye araanynyï ni tïïyï ge na wïthur, ni wëëgï päänye moa no ogeerø ni teek ränynyö; ni ö mïëc juurre moa no ogeerø ni beyø ni tïmge ni bäŋgø, ni ge ba cäŋ geerrø këët na bäre bäre.",
                    "ID": "2"
                },
                {
                    "text": "Kiper manøgønø, wïth juurre moa teek ïïno jiemge; ni ö päänye mo wïth juurre moa no ogäy ni lwäcge ki ïïni.",
                    "ID": "3"
                },
                {
                    "text": "Kiper ïïna ŋat wø gwøk jiy moa näk bäŋ jø køny ge, ki jøøa can ni wø bëëdö ki bëëtö mo leth, ni bee ï ŋat wø gwøk dhaanhø ki gïï mo caala atuunna, ni ïïna tïpö kiper lïëth piny; kiper jam dhøk mar jøøa no ogäy caala atuunna man wø kwöt dëër kiir,",
                    "ID": "4"
                },
                {
                    "text": "ni caala lïëth piny man wø en dïtëën. Dïlweel mar wïth juurre wø wëëgï nibäc, kaaman wø ö lïëth pinynyi oŋïnynye ki tïm pøøl, ni ö dööt jøøa no ogäy ni wø wär ki dudi ni put nikïïl. ",
                    "ID": "5"
                },
                {
                    "text": "Wuuö Jwøk, eni na wïth jammi bëët, tïïö ka atïya bäät kïdi man jï wïth juurre bëët mo bäät piny; 'ba atïya mano tïïe beeye køøŋ nyïïomøki mo met, ki rïŋ mo lääy mo cuu moge päŋ ki mädhi, ki køøŋ nyïïomøki mana luy na met.",
                    "ID": "6"
                },
                {
                    "text": "'Ba bäät kïdi man, eni na Wuuö Jwøk gïna leth na näk jiy bëët ee rïëbö, na bëëdö ni ree ee peerø bäät wïth juurre bëët, wääre wøk bäät jiy.",
                    "ID": "7"
                },
                {
                    "text": "Kwäärö Wuuö Jwøk thøø raanynye raanynyø na bäre, ni pooc pï nyeŋ jiy bëët, ni ö eni ni käl lään wïc wøk bäät jiye moa en bäät piny bäre; kiper luummögø caana Wuuö Jwøki.",
                    "ID": "8"
                },
                {
                    "text": "'Ba dïcäŋeca, jiy oköö, «Raŋŋu, man beeye Jwøk marø mana koorø nee ø pieme. Man beeye Wuuö Jwøk mana koorø; beerra man kanynyø ni mïn yïthø ki pïëm mare mana piem øøni ki gø.»",
                    "ID": "9"
                },
                {
                    "text": "Kiper Wuuö Jwøk cere ocïp bäät kïdi man, 'ba jø Möap onyøri kar bëëtö marge, kaaman wø nyør wär mo ojääbö ki juu ki pïï.",
                    "ID": "10"
                },
                {
                    "text": "Ceŋge opeerge yi gø, kaamar ŋat kwaaŋ kany wø peer ceŋŋe kiper kwaaŋ. 'Ba Wuuö Jwøk atöör marge dwøge piny ki japa reyø bëët na tïïcge ki ceŋge.",
                    "ID": "11"
                },
                {
                    "text": "Kiiri moge moa no ogeerø ni bäyö onyaa Wuuö Jwøki piny, ni wëëk ge niruuth yïth ŋøøm, këël mano gääpge ki tør.",
                    "ID": "12"
                }
            ]
        },
        {
            "ID": "OT:ISA.26",
            "name": "Aydheea 26",
            "text": [
                {
                    "title": "Duut Mo Pwøca Jwøk Kiper Göök Mare",
                    "text": "'Ba dïcäŋeca duut man di wärö yi ŋööm Juuda, na ennø nø: Waani, jïwa da pääny mo teek, kiper Jwøk waana mooe ki kiir mo teek mo piema waani.",
                    "ID": "1"
                },
                {
                    "text": "Japu dhøk kiir nee wï jur mana mare beer nee døny yie, ni beeye wï jur man wø bëëdö ni gwøga ŋäädhe mare.",
                    "ID": "2"
                },
                {
                    "text": "Wui Wuuö Jwøk, ŋat wø bëëdö ni cwïnye ee maa dëërï, mooyï mooø ki jwöm ki yi cwïnye, kiper eni bëëdö ni ŋäätha ïïni.",
                    "ID": "3"
                },
                {
                    "text": "Bëëdu nou ŋäätha Wuuö Jwøk na bäre bäre, kiper Wuuö Jwøk beeye kïn gwøk røk mo bëëdö na bäre bäre.",
                    "ID": "4"
                },
                {
                    "text": "Kiper eni jø wø bëëdö ni rege ege tïŋ maal dwøge piny, ni raany pääny marge na näk ogeerø ni teek. Pääny marge raanynye raanynyø møn, ni put tïmö na tør,",
                    "ID": "5"
                },
                {
                    "text": "ni puti ya jøøa canni nyørø ki tietge, ni ö jøøa no othiel piny ni cuŋge bääte.",
                    "ID": "6"
                },
                {
                    "text": "Jøøa marge beer, øtjöörge tiir. 'Ba ï na Wuuö Jwøk, ï na marï adïëri, tïïc øtjöör jøøa marge beer ni pøøth ni ba gwalli.",
                    "ID": "7"
                },
                {
                    "text": "Wui Wuuö Jwøk, ka adïëri møn, wa raŋŋa jïrï, ni wa bëëdö ni wa caatha køør ŋøl luup marï, ni wa manynya man jiemwa nyeŋŋï ki cwïnywa bäre. ",
                    "ID": "8"
                },
                {
                    "text": "Cwïnya bëëdö ni lääŋŋa ïïni ki wärre bëët, ni ö jwïëya ni bëëde ni manynya ïïni døc. Kiper ŋøl marï na näk adïëri kanyo ö bäät piny, jø bäät piny ge kwänynyö ki bëët adïëri.",
                    "ID": "9"
                },
                {
                    "text": "Këël na bëëdï niï nyøtha mëër marï jï jøøa reyø, jöör adïëri poot ba kwanyge. Ge poot bëëdö ni ge temma gïï mo reyø po jøøa marge thïïŋ, ni bäŋ gïn caarge kiper dööŋö mar Wuuö Jwøk.",
                    "ID": "10"
                },
                {
                    "text": "Wui Wuuö Jwøk, cerï atïŋï maal ni kärge gø joodø. Nyooth këëyö marï jïge kiper jiyï, ni wëëgï ge lään wïc. Wui, beerra man ö maaci ni thöör nyïïmän moï.",
                    "ID": "11"
                },
                {
                    "text": "Wui Wuuö Jwøk, bëët-mëër wø cïpa ïïni jïwa; ni tïïe mowa bëët thur karge ka køør køny marï man wø tïïyï jïwa.",
                    "ID": "12"
                },
                {
                    "text": "Wui Wuuö Jwøk, Jwøk marwa, waana bëëdö ni wa käära kwääri møøk mo patha ïïni, 'ba beeye ïïni keerï ni wø nyeŋŋï wøørwa.",
                    "ID": "13"
                },
                {
                    "text": "'Ba jøøgø gena thøw, ni ge ba kwøw këët, ni jwïëcge ba duu maal këët! Kiper gena jäälï ni dïïrï wïthge, ni tïïyï ge nee wïc ba par ki geni këët na bäre bäre.",
                    "ID": "14"
                },
                {
                    "text": "Wui Wuuö Jwøk, wï jur marwa ameetï, wï jur marwa ameetï møn, ni nyaayï nyeŋ kee mowa bëët, ni jït nyeŋŋï ka ajiem ki køøre.",
                    "ID": "15"
                },
                {
                    "text": "Wui Wuuö Jwøk, jiy moï kanya enge yïth gïï mo leth, ïïna manyge, ni lämge ni ge muuŋö, kanya bëët ajäla marï bäätge.",
                    "ID": "16"
                },
                {
                    "text": "Bëëtö marwa nyïmï atïmö kaamar dhaagø mo ogøøc mäc lwaarri, mo jwöŋö ni ree døøye døøyø ki rääm kanyo tïm kar lwaarri ni cään.",
                    "ID": "17"
                },
                {
                    "text": "Waana bëëdö ni wa cooyø ki rääm mo keda mäc lwaar, 'ba bäŋ gïn mo oduu cooyø marwa, ni bäŋ gïn mo beer mo ewa tïïö kiper piny, ni jø bäät piny kär jïtö ki kwøw ki køørwa.",
                    "ID": "18"
                },
                {
                    "text": "Jiy moï moa thøw geno cäŋ kwøwø, ni ö rïŋ dëëtge ni cäŋge ö maal. Wui, u na näk obutö yïth bwör, päyu ni ööu maal ni kwöŋŋu ki met ec. Kiper Wuuö Jwøk jiy moa no othøw wëëge kwøw, kaa man wø ö thööy wø jwøc bäät piny ka amöölla.",
                    "ID": "19"
                },
                {
                    "text": "U na jiya, dønynyu yïth uudi mou, ni cïëgu dhøk odhuule mou bäätu, ni kannu dëëtu ki kany mo thiinh, këël kanyo ö wëëc Wuuö Jwøki noo pöödhe.",
                    "ID": "20"
                },
                {
                    "text": "Kiper ka adïëri møn, Wuuö Jwøk öö ki maal kar bëëtö mare, ni ö piny kuna jääl jiy moa en bäät piny kiper raay moa tïïcge. Ni ö rem jiy moa no okøny piny no okanø ni nëëne, ni ba løny këët ki man ö ŋøømmi ni kan jiy moa no onääö.",
                    "ID": "21"
                }
            ]
        },
        {
            "ID": "OT:ISA.27",
            "name": "Aydheea 27",
            "text": [
                {
                    "title": "Luum Pïëm Mano Piem Jø Icriel Ki Gø ",
                    "text": "'Ba dïcäŋeca Wuuö Jwøk thwöl man wø rïïŋi døc ni wø cwøl ni Lëëwatan, ni beeye thwör wø bëëdö ni dëëre di meennø, di jäälö ko opëëllö mare na beth na dwøŋ na teek. Eni thwörögø na dwøŋ enø ni wø bëëdö yi naama dwøŋ di nääö.",
                    "ID": "1"
                },
                {
                    "text": "'Ba dïcäŋeca da duut mo di wärö na ennø, «Wärru ki duut kiper pwöth jer omøki moa no onywøl.",
                    "ID": "2"
                },
                {
                    "text": "Aani, a na Wuuö Jwøk, beeye noo gwøk gø. Aani, a bëëdö naa jøøya gø ki pïï cooth. Aani, a bëëdö naa koora gø ki waŋcäŋ ki wäär, nee bäŋe ŋat mo raanynya gø.",
                    "ID": "3"
                },
                {
                    "text": "Aani, a ba wëër ki gø këët. 'Ba ni näk mo da ŋat mo känna bääta ko otwel ki koodhi ni mare leny, aani, ge nyøøna piny ni puta ge waaŋ na bäre bäre.",
                    "ID": "4"
                },
                {
                    "text": "'Ba mana beerra eni, beeye ki man ö eni ni bëëde ri göök mara. Beerra man ö eni ni tïïc bëëtmëër ki aani, ni wëëk bëët-mëër manøgø bëëtö yïthakicwa ki eni.»",
                    "ID": "5"
                },
                {
                    "text": "'Ba noo tïme na yïth nïrögø, Jeekap tiere okëët piny kaamar jaath mo lweete okëët piny, ni ö eni na Icriel ni lødhe, ni ŋøøe, ni ŋweele, ni pääŋ bäät piny bäre ki nyïëdi.",
                    "ID": "6"
                },
                {
                    "text": "?Aŋø, Wuuö Jwøk jiye ajääle na bëëde, kaawat mana jääl nyïïmän moge? Wala jiye ma jø Icriel anääe na bëëde, ka teeŋ mana 'näk nyïïmän moge?",
                    "ID": "7"
                },
                {
                    "text": "'Ba ajäla mana tïïc Wuuö Jwøki, atïïe ni ee rømø kiper jø Icriel, ni cöör ge wøk kaawat man wø tïïc apwøyaweerø man wø kwönni ki jï løø kur tuul-cäŋ.",
                    "ID": "8"
                },
                {
                    "text": "Kiper manøgønø, gïnögø otïmö na jöö man wëën bääyö mar Jeekap ki gø; ni gïno duu wëën raay manøgø beeye kanyo ö eni noo raany kïte mo gïn wø cïp olämme bääte ni tïïc ge kaamar tør mar kïn booya; ni beeye kanyo ö jenni moa näk ege tieŋø na no ocaa ri jwøa cwøl na Acara, ki gïï wø waaŋ gïï wø jïcge ŋwääi ni met bäätge noo tïmge ni bäŋgø mo cuŋŋi këët.",
                    "ID": "9"
                },
                {
                    "text": "Kiper pääny mana no ogeerø ni teek adööŋ keere ni ba beet, ni wïl wïci ki gø, ni tïme kaamar dï paap, ni ö nyïïrøøe ni bëëtge ni ge cämö ki luum yie kaace, ni butge piny yie, ni camge bäät jenni moa en yie.",
                    "ID": "10"
                },
                {
                    "text": "'Ba kanyo tal bäädi moøgø, ge di tøyø, ni ö määnni ni møøtge ge na jer maac. Kiper jiy moøgø paa jiy mo wïnyö ki luup. Kiper manøgønø, ŋata tïïc geni na jiy, cwïnye ba ware ki geni; ŋata cwääc geni, cwïnye ba cïp piny ki geni.",
                    "ID": "11"
                },
                {
                    "text": "'Ba noo tïme na dïcäŋeca, Wuuö Jwøk tägö ka ajäla mare kaawat man wø dïn beel, ni tägi ka Naam Upareeti këël mano pïïe waŋ naam mar Ijep. Wui, jø Icriel, uuno cäŋ cooŋ kanya ciel, nou käli na aciel aciel.",
                    "ID": "12"
                },
                {
                    "text": "Noo time  na dïcäŋeca thuwø, tuuŋ di koodhø ni dwøre ena maal døc, ni ö jiyi moa no orwäänyö yi ŋööm Aciria, ki moa no okeethø yi ŋööm Ijep, ni öge ni wøørge Wuuö Jwøk bäät kïnna en kur keere yi Jerucalem.",
                    "ID": "13"
                }
            ]
        },
        {
            "ID": "OT:ISA.28",
            "name": "Aydheea 28",
            "text": [
                {
                    "title": "Luum Ajäla Mano Ö Bäät Ipariem Ki Jerucalem ",
                    "text": "Otïmö ni leth jï Cameria, päänya näk caala adun atöör mar jø Ipariem na näk jø meerø, päänya näk ajiem mïërö mare caala wï jaath mo oŋøøk ni manynya närö, na näk ogeer bäät thuur buut gool mana ŋöömme beer na näk mar jøøa no oŋääö ki maath.",
                    "ID": "1"
                },
                {
                    "text": "Raŋŋu, Kwäärö Wuuö Jwøk jïre da ŋat mo dwøŋ mo teek, mo caala køth mo ree da pey ka atuunna man wø räänyö, mo caala athaga mo teek mar naam mo pänhnhö; eni wï pääny Cameria thiele piny ki cere yïth ŋøøm.",
                    "ID": "2"
                },
                {
                    "text": "Adun atöör mar jø meerø mo Ipariem nyøre nyørø ki tiete,",
                    "ID": "3"
                },
                {
                    "text": "ni ö ajiem mïërö mare na caal wï jaath mo oŋøøk ni manynya närö, na kïth bäät thuura en buut goora näk ŋöömme beer, ni tïme kaamar nyo olaam man wø ciek ni cwiir poodi, ni jooti ya dhaanhe ni lwør gø ni laar gø cam.",
                    "ID": "4"
                },
                {
                    "text": "'Ba dïcäŋeca Wuuö Jwøk, eni na wïth jammi bëët, otïmö ni beeye aduda mana mïërö, na adun ajiem kiper jiye moa dööŋ ni kwøw.",
                    "ID": "5"
                },
                {
                    "text": "Eno tïmö ni ena jwïëy man wø cïp ŋøl luup ma adïëri jï jø wø en ŋøl luupi ceŋge, ni tïme ni ena teek jï jø wø dwøk jø leny wøk ki dhi kiir.",
                    "ID": "6"
                },
                {
                    "text": "'Ba këël nyikuk Jwøk ki dïlämme, ge mädhö ki kwøŋ mo keec, ni cääthge ni ge näännö ni ge bøømmø ki meerø. Ge bëëdö ni wïthge ocwöth køøŋe, ni ge cäädhi ni ge bøømmø kany wø mäthge ki kwøga keec. Ge bëëdö ni ge näännö ki meerø kany wø nyuunh geni ki luup, ni tïmge ni ge bääö ni luup ba ŋølge na adïëri.",
                    "ID": "7"
                },
                {
                    "text": "Bäät tharabëëte moge bëët bëëdö ni päŋ ki ŋwøk, ni bäŋ kany mo tøŋ.",
                    "ID": "8"
                },
                {
                    "text": "Ge cäänö, na «?Aŋa noo pwönynye ki leec wïc? ?Luumme ocaan gø jï ŋa? ?'Ba tiirra obwöre moa no omänö ki caak na näk thunh ege wiiø?",
                    "ID": "9"
                },
                {
                    "text": "Kiper pwöc moe köö, ‹Tïïyu gïn, ni tïïyu gïn, gwøgu ciik man ki ciik man, nyi luubö mo thiinh en, maya ice.› »",
                    "ID": "10"
                },
                {
                    "text": "'Ba wøp nø, Jwøk jøøi poot cäänne cäännö ki dhøk jiy mo path ki dhøk juurre.",
                    "ID": "11"
                },
                {
                    "text": "Kiper eno kwøŋ köö jïge, ni «Jwöm en; beerra man ö jiyi moa no oööl ni jïtge ki jwöm;» ni kööe, ni «Kar jwöm bee en,» 'ba gena kweer.",
                    "ID": "12"
                },
                {
                    "text": "Kiper manøgønø, dwør Wuuö Jwøk mano caane kiperge otïmö ni bee en,  «Tïïyu gïn, ni tïïyu gïn, gwøgu ciik man, ki ciik man; nyi luubö mo thiinh en, maya ice.» Kanyøgø geno aay, ni päänhge no otaare, ni tøcge, ni päthge ya abïëp, ni mak geni ki tøŋ.",
                    "ID": "13"
                },
                {
                    "text": "Kiper manøgønø, u na jø abuua, ni wø käär jøøi ni en yi Jerucalem en, wïnynyu dwør Wuuö Jwøk!",
                    "ID": "14"
                },
                {
                    "text": "Kiper uuna köö, ni «Waana nø tudö ki luubö ki thøø, nee wa ba gude, ni nø tutwa ki luubö ki kar bëët jwïëc jøøa no othøw, nee wa ba ciwa yie; këël jwïïö man wø räänyö ocur bäätwa, wa ba gude. Kiper tööt ewa nø tïïc ni beeye gïn gwøk waani, ni nø tïïcwa gø ni beeye kany kanwa dëëtwa yie.»",
                    "ID": "15"
                },
                {
                    "text": "Kiper manøgønø, Kwäärö Wuuö Jwøk aköö, ni «Raŋŋu, aani a kïtha yi Dhayan ki kïdi, ni beeye kïdi mo onø päänynyö, kïnna pere leth na näk kïn gøøt, na näk ocwöth piny ni teek. 'Ba ŋato jïëc gøøni, wïïe ree ba kiere.",
                    "ID": "16"
                },
                {
                    "text": "'Ba ŋøl mana na adïëri otïïa ni caala thøøl man wø røm tiir mar øtø ki gø, ni tïïa bëënynyö ni caala thøøl man wø røm tiir mar dëër øtø ki gø. Køøre pey opänhnhi ni raany tööt mana gwøk uuni, ni kwön jwïïe ni raany kwöra kanu dëëtu yïthge.",
                    "ID": "17"
                },
                {
                    "text": "'Ba luubö mana tuutu ki thøø nou ba gude oraanynyi, ni ö luubö mana tuutu ki kar bëët jwïëc jøøa no othøw, ni ba thur kare; kany wø ö jwïïö man wø räänyö noo kwön bäätu, uuno raanynye.",
                    "ID": "18"
                },
                {
                    "text": "Cooth kany wø kwönne, uuno køøle, kiper mano bëëde ni kwönna bäätu cooth ki yïth caae bëët, amöölla ki waŋcäŋ ki wäär.» 'Ba kanyo kwany tier luummögø, okänni ki lwär mo dwøŋ.",
                    "ID": "19"
                },
                {
                    "text": "Uuno tïmö kaamar dhaanhø mo obut bäät pëëm mo ciek døc ni ba løny ki man rwiec tiete yie, mo dïmalïïcu mare thiinh døc ni ba løny ki man uum dëëre bäre.",
                    "ID": "20"
                },
                {
                    "text": "Kiper Wuuö Jwøk ööa maal bäätu kaawat mana tïïe bäät Kïn Peradhim; eni wëër kaawat mana tïïe yi goor Gibien; ni ööe ni tïïe ki gïn mo kär dïëdö, ni beeye gïn mo nyään mo kär kwøŋ tïïc.",
                    "ID": "21",
                    "comment":"Gïna tïïc Jwøki bäät Kïn Peradhim di joodø yi 2 Camiel 5:18-20. Gïna tïïc Jwøki yi goor Gibien di joodø yi Jøcua 10:6-13."
                },
                {
                    "text": "'Ba ennø, weyu abuua maru. 'Ba ni näk mo ba weyu, oguudi cäŋ ka methø døc tietu. Kiper Kwäärö Wuuö Jwøk, eni na wïth jammi bëët, da gïn mo yaa wïnynyö baŋe mo ee nø cïp piny, ki man raany piny bäre.",
                    "ID": "22"
                },
                {
                    "text": "Cegu ïthu ni wïnynyu dwøra; cegu ïthu ni wïnynyu luup 'moa.",
                    "ID": "23"
                },
                {
                    "text": "?Aŋø, ŋat puur wø bëëdö ni tïïya tïï puur keere ni ba pïïdhö?  ?Aŋø, eni 'bëëdö ni kuga ŋøøm cooth ni jaalla ge jaak?",
                    "ID": "24"
                },
                {
                    "text": "?Eni ŋøøp pwödhö bäŋ wø jiiŋŋe na karge, ni pïïdhe ki teeŋ jer wø ŋwääi ni met, ni piith cïndë na laany? ?Kaagø thuwø bäŋ wø pïïnhnhe ki beek wø cwøl ni gäbci,  ki man wø cwøl na aja kwöra näk orømø kiperge?",
                    "ID": "25",
                    "comment":"Gäbci ki dha Araba cwøl na agarbu."
                },
                {
                    "text": "Kiper beeye Jwøk mare na nyuunh gø na pwöny gø ki jöö mana beer.",
                    "ID": "26"
                },
                {
                    "text": "Eni teeŋ jer wø ŋwääi ni met, nyïï gø ba dïne ka abaya, wala gïr dïn man wø tut dhäki; 'ba teeŋ nyïï jerøgø wø dïne ka thiir.",
                    "ID": "27"
                },
                {
                    "text": "Beel mo wø cam na kwön wø di wälö, ni dhaanhø ba bëëdö cooth ni mare dïn keere jaak. 'Ba eni këël wø dïn beel ki gïr dïn mare, okweeny mare beel ba raanynye.",
                    "ID": "28"
                },
                {
                    "text": "'Ba gïïögø bëët käla baŋ Wuuö Jwøk, eni na wïth jammi bëët, ŋata näk acaara mare rëëma ec, ni leec wïc mare dwøŋ.",
                    "ID": "29"
                }
            ]
        },
        {
            "ID": "OT:ISA.29",
            "name": "Aydheea 29",
            "text": [
                {
                    "title": "Luum Ränynyö Mano Tägi Bäät Jerucalem ",
                    "text": "Wui, otïmö ni leth jïrï, ï na Ariël,  ï na päänya tïïc Deebiti na kar bëëtö mare. Mëëtï ki cwiir bäät cwiir mør, ni ö nïne mo ajwöm moï ni bëëtge ni nut karge.",
                    "ID": "1",
                    "comment":"Ariël beeye Jerucalem."
                },
                {
                    "text": "'Ba ï na Ariël, ï wëëga jwør gïï mo leth, ni wëëga ïïni kïmmö ko oduuru, ni tïmï kaamar gïn wø cïp olämme bääte mo ogääbö ki remø.",
                    "ID": "2"
                },
                {
                    "text": "Aani a tïïö ki twïër deŋŋï bäre, ni tïïa ki kwör mo othørø kiper leny, ni wïra deŋŋï ki uut koor mo ogeerø ni ena maal.",
                    "ID": "3"
                },
                {
                    "text": "Ïïni, ï dwøga piny, ni tïm cäänö marï ni ö wøk ka yïth ŋøøm; dwørï ööa wøk ki yi tør, ni tïm dwørï ni ö wøk ka yïth ŋøøm kaamar dwør jwïëc dhaanhø mo othøw, ni ö cäänö marï ni tïme ni wïnyi ni muuŋö ki yi tør.",
                    "ID": "4"
                },
                {
                    "text": "Nyïïmän moï na thööth ge twäät kaamar tør, ni ö jøøa no ogäy ni tïmge kaamar lethø mo okøøl jamø. 'Ba gïnögø otägi dëëtge ni cwöba røkge.",
                    "ID": "5"
                },
                {
                    "text": "Kwäärö Wuuö Jwøk, eni na wïth jammi bëët, oööi ni cwöba røk, ni jääl ïïni ki køth mo märö, ki dïjäŋ piny, ki dwøl mo löörö, ka atuunna, ki køth mo ree da atuunna, ki maac mo räänyö.",
                    "ID": "6"
                },
                {
                    "text": "'Ba lwaak mana käl røk wïth juurre bëët na këëdö ka Ariël, na raany kwör gwøk røk moe, na ciel gø dïër, ge rwäänyö kaamar lääk, kaamar gïn wø nyooth ki yi wïc ki wäär.",
                    "ID": "7"
                },
                {
                    "text": "Kaawat man wø ö dhaanhe mo ree da käc oläge ki wäär kee eni cämö, 'ba noo pääe, käc poot nut dëëre; wala kany wø läk dhaanhe mo onäk riewi  kee eno mäthö ki pïï, 'ba noo pääe, cwaage poot no otal, ni riew kär aay dëëre; lwaak thuwø mana käl røk wïth juurre, ni wø many leny ki jø Dhayan, otïmö na ennø nø.",
                    "ID": "8"
                },
                {
                    "text": "Bëëdu ni uuno bwøk, ni yïthu othäŋŋö, tïmu ni uuna cööye nou ba nëënö, bëëdu ni uuno meer, ni paa ki køøŋø, bëëdu nou bøømmø, 'ba maru patha meerø ki køøŋø.",
                    "ID": "9"
                },
                {
                    "text": "Kiper Wuuö Jwøk akän bäätu ki jwïëc niine mo thööth, ni wëëk nyeŋŋu nijïïm, u na nyïïkuk Jwøk, ni cïëk wïthu, u na jø wø joot jammi ki køør man wø nyooth Jwøki jïïu.",
                    "ID": "10"
                },
                {
                    "text": "Ni tïm luupi bëët mo wø nyooth ki yi wïc ni caala luup mo ena yi wëëlö mo dhee omwönö; këël wëëllögø doo wëëga ŋat mo ŋäc kwäänö ni købi jïre, ni «Kwaan gïn,» eno köö, ni «Ba løny kwaan jïra, kiper omwönö.»",
                    "ID": "11"
                },
                {
                    "text": "Wala këël wëëllögø doo cïbö jï dhaanhø mo kwäänö kuue thuwø, ni købi jïre, ni «Kwaan gïn,» eno köö, ni «Kwäänö ba løny jïra.»",
                    "ID": "12"
                },
                {
                    "text": "Kanyøgø Wuuö Jwøk aköö, ni «Jøøi ii, gena ö kany mo cään ki aani ki dhøkge jaak, naa wøørge ka lëëpge, 'ba cwïnyge karge bäär ki aani, ni jöör lam marge tïïcge ka køør ciik moa tïïc jiyi.",
                    "ID": "13"
                },
                {
                    "text": "Kiper manøgønø, a cäŋa tïïö ki gïn mør mo ec thäŋŋö ki gø dëët jøøgø, ni beeye gïn mo rëëma ec mo ec thäŋŋö ki gø møn. Leec wïc mar jøøa wïthge leer wëëga ränynyö, ni ö jø wø laar tiet jammi joot ni tïmge ni tiet jammi ba kwanyge.»",
                    "ID": "14"
                },
                {
                    "text": "Otïmö ni leth jï jø wø kaan jïëth tïïe moge ki Wuuö Jwøk, ni beege jø wø tïïc tïïe moge yi muudhö, ni wø köö, na «?Aŋa noo joot øøni?» wala «?Aŋa noo ŋäc øøni?»",
                    "ID": "15"
                },
                {
                    "text": "Uuni luup wø wellu wellø. ?Aŋø, dïcwäc dääe doo päärö ni röömi ko odhöönh? ?Gïna cwääc doo köö jï ŋata cwääc gø, na «A ba cwääya ïïni»? ?Aŋø, dak doo köö jï dïcwäc dääe, ni «Bäŋ gïn ŋäyï»? ",
                    "ID": "16"
                },
                {
                    "title": "Luum Køny Mano Køny Jerucalem Ki Gø",
                    "text": "Ki nyi kany mo thiinh, paap mar Libaanø otïmö na pwödhö mo ŋøøm moe beyø; 'ba pwödhö mo ŋøøpe beyø kadhø ni tïme kaamar lul mo oløth.",
                    "ID": "17"
                },
                {
                    "text": "'Ba dïcäŋece, miiŋŋe luup moa no ogöörö yi wëëlö wïnyge wïnynyö, ni ö jøøa en yi muudhö, na näk nyeŋge onijïïm ki cöörö, ni nëënge.",
                    "ID": "18"
                },
                {
                    "text": "Jøøa no othiel piny, met ec marge okadhi ki Wuuö Jwøk, ni ö jøøa canni ni mïn yïthge ki Jwø Icriel, eni na en kur keere.",
                    "ID": "19"
                },
                {
                    "text": "Kiper jøøa no ogäy tïmö ni bäŋgø, ni ö jø abuua ni thumge, ni ö jø wø cwïnyge piew ki tïïc gïï mo reyø ni thøwge,",
                    "ID": "20"
                },
                {
                    "text": "ni beege jø wø kïth luup bäät jiy ni wø kat luup kar løøk, ni ge cara luup tööt, kiper nee jøøa marge tiir nee ba ŋunni kar løøk. ",
                    "ID": "21"
                },
                {
                    "text": "Kiper manøgønø, Wuuö Jwøk na wïïl Eeberam wøk acäänö kiper dhi øt Jeekap, ni kööe, «Jø dhi øt Jeekap ba bëëdö këët ki kany mo bäär ni wïthge olääö, ge ba bëëdö këët ni täärnyïmge oniduk ki laac wïc.",
                    "ID": "22"
                },
                {
                    "text": "'Ba kanyo jootge obwöre moge moa tïïa ki cera ni nut yïthakicge, nyeŋŋa na en kur keere ojiemge, ni wøørge aani na Jwø Jeekap na en kur keere, ni cuŋge nyïma ni ge lwäär ki aani, a na Jwø Icriel.",
                    "ID": "23"
                },
                {
                    "text": "'Ba jøøa näk wïthge rege cwödhö, tiet luup okwanyge, ni ö jøøa bëëdö ni ŋurö ni jïëcge pwöc.»",
                    "ID": "24"
                }
            ]
        },
        {
            "ID": "OT:ISA.30",
            "name": "Aydheea 30",
            "text": [
                {
                    "title": "Luum Ajäla Mano Tägi Bäät Jø Icriel Kiper Mana Göökge Dëër Ijep ",
                    "text": "Wuuö Jwøk aköö, no «Otïmö ni leth jï obwöre moa wïthge teek, jø wø cïp piny ka acaare ni tïïcge gø, ni patha ki køør mana manynya, ni wø tudö ki luup, ni patha ki køør Jwïëy 'moa, ni ge meeda raay bäät raay moge møga.",
                    "ID": "1"
                },
                {
                    "text": "Gena kweer ki man pëënyge aani, ni cige Ijep nee göökge ri Peerø nyeny Ijep nee ge køny, nee Ijep tïme na tïpö bäätge man gwøk geni.",
                    "ID": "2"
                },
                {
                    "text": "Kiper manøgønø, køny mar Peerø otïmö na lään wïc bäätge, ni ö gööki mana di Ijepi tïmö na tïpö bäätge ni tïme ni beeye ränynyö marge.",
                    "ID": "3"
                },
                {
                    "text": "Këël na bëëtge ni kwääri moge onø ci yi Dhöän, ni jøøa jääŋge onø pïï Anec,",
                    "ID": "4"
                },
                {
                    "text": "ge bëët wïthge olääy kiper mano tïme ni bäŋ køny wala bëënynyö mo jootge joodø baŋ jøøa ŋääthge; 'ba otïmö ni beeye lään wïc keere ka ajøøŋ noo pïï bäätge.»",
                    "ID": "5"
                },
                {
                    "text": "'Ba luumma nyooth Wuuö Jwøki kiper 'lääy mo wø en kanya cwøl ni Nëgëp bee en: Jøøa jääŋŋi gena aay ni ge cøra yi ŋöömma raac ni wø jwør gïï mo leth yie, kanya näk yie da ŋuuwe, ki thwöre mo reyø, ki teeŋ thwöre møøk mo määdö; ni ge aay ni jap kwärö moge käärge ka bäät arëëni, ni japa näk ege kaannø na perge leth käärge ka bäät athïrööle, ni ge cøøa baŋ jiy mo bäŋ køny mo tïïcge,",
                    "ID": "6"
                },
                {
                    "text": "kiper køny mar Ijep bäŋ tiere. Kiper manøgønø, ena cwøla ni «Reeyap na näk bäŋ gïn mo løny ki tïïc jïre.»",
                    "ID": "7"
                },
                {
                    "text": "'Ba Wuuö Jwøk aköö jïra, ni «Ciï ni göörï luummögø piny nyïm jø Icriel bäät opäm ni nëënö jïge, ni göörï gø piny yi wëëlö thuwø, nee bëëde ni nut yïth nïne moo ööi, nee tïme na lïŋi na bäre bäre.",
                    "ID": "8"
                },
                {
                    "text": "Kiper jøøgø beege jø ageem, ni geno obwöre ma tööte, ni beege obwöre mo wïthge teek ki man wïnyge ciik Wuuö Jwøk;",
                    "ID": "9"
                },
                {
                    "text": "jø wø köö jï jø wø nyuunh Wuuö Jwøki ki luup mo wø nyooth ki yi wïc, ni ‹Kär dee gïï mo neennu;› ni wø köö jï nyïïkuk Jwøk, ni ‹Kär luup ma adïëri mo wø nyooth jïïu caannu jïwa;  'ba caru luup mo cwïnywa mïnnö ki ge, këël doo na cwøk jaak.",
                    "ID": "10"
                },
                {
                    "text": "Weyu jöör adïëri manøgø, ni daagu rou yie; wa ba many gø këët nee dee gïn mo wïnywa wïnynyö kiper Jwø Icriel na en kur keere.› »",
                    "ID": "11"
                },
                {
                    "text": "Kiper manøgønø, man beeye gïna caan Jwø Icrielli na en kur keere, ena köö, ni «Kiper mana kwierru luubö mara, ni tïme nou ŋäätha teek maru ki man caaru jiy, nou cuŋŋa ri cwøk,",
                    "ID": "12"
                },
                {
                    "text": "raay moøgø duua bäätu, kaawat man wø muk kiirri mo bäär, ni päth piny na thäŋi yie aciel.",
                    "ID": "13"
                },
                {
                    "text": "Ni pädhe kaawat man wø päth daki ni wø peti na thäŋi, ni bäŋ abat mare mo dööŋ mo rømø ki man käär maac ki gø, wala man twøm pïï ki gø yi iith.»",
                    "ID": "14"
                },
                {
                    "text": "Kiper man beeye gïna caan Kwäärö Wuuö Jwøki, Jwø Icriel na en kur keere, ena köö, ni «Ki man løgu cwïnynyu ni jïtu ki jwöm, beeye jöör pïëm man piem uuni ki gø, ni ö bëëtö man bëëdu nou lïŋö nou ŋäätha aani, ni näk beeye teek maru; 'ba gïnögø käru jïëö.",
                    "ID": "15"
                },
                {
                    "text": "Uuna köö, ni ‹Ba løny, wa päära wøk ko okwëëc lääy, wa päära wøk ko okwëëc lääy mo rïïŋö døc.› Wøp nø, uuno päär wøk! 'Ba jiy moo rïŋ køøru ge rïïŋö døc ni kaala uuni.",
                    "ID": "16"
                },
                {
                    "text": "Jiy ma kuma dëëtu, oriem dhaanhe acielli keere, ni rïïŋu nou ŋwieya jiy abïïc keerge, këël mano noubay bäät kïte, ni tïmu kaamar jaath mo bäär mo ocwöth wï kïdi, nou caala gïn ma ŋïï mo ena bäät thuur.»",
                    "ID": "17"
                },
                {
                    "text": "'Ba Wuuö Jwøk poot manynya uuni ki man cäŋ mëër mare nyoothø jïïu, ni poot koora uuni ki maal ki man nyooth bäth ec mare jïïu. Kiper Wuuö Jwøk beeye Jwø adïëri. Gwïëth en bäät jiy bëët mo wø bëëdö ni koora eni. ",
                    "ID": "18"
                },
                {
                    "title": "Luum Gïï Mo Beyø Moo Tïïc Jwøki Kiper Jiye",
                    "text": "Wui, u na jø Dhayan, ni wø bëëdö yi Jerucalem, u ba jwöŋi këët. Kiper ka adïëri møn, eni na Wuuö Jwøk mëër mare nyoodhe nyoodhø jïïu kany wø jwöŋu nyïme kiper køny; ni kany wø wïny oduuru maru jaak, pïëc maru pute ka løk.",
                    "ID": "19"
                },
                {
                    "text": "'Ba këël na bëëde ni Wuuö Jwøk, caannø ki jwør gïï mo leth ee nø nøøyø dëëtu kaamar cam kwön ki maath pïï, eni na dïpööy maru dëëre ba kane këët ki uuni, 'ba eni jootu joodø na adïëri ki nyeŋŋu.",
                    "ID": "20"
                },
                {
                    "text": "Kanyo wäru cäädhu nou gaa bäät cwïïc wala bäät caam, dwøl wïnynyu wïnynyö ŋäthu mo köö, ni «Jöö en, cäädhu ki yie.»",
                    "ID": "21"
                },
                {
                    "text": "Køøre kït gïï wø lammu moa no olëënynyö ki gwel-bïrö ki moa no olëënynyö ki warkey ba wøørru këët; geni ge putu ka wetø kaamar abïï mo ree da gïn mo raac, ni kööu jïge, «Waana pää ki uuni!»",
                    "ID": "22"
                },
                {
                    "text": "Køøre nø, Wuuö Jwøk køth ojääŋŋe jïïu kiper köödhi moo piithu yi ŋöömö, ni ö jammi moo ciek yi ŋöömö ni duunne jïïu ki cam mo päl. 'Ba dïcäŋece, lääc paac mou geno cämö kar kwaath mo laac.",
                    "ID": "23"
                },
                {
                    "text": "Dhäk ka arëëni mo wø puur ŋöömö, geno cämö ki cam mo ojiiŋŋø ni met  ka acäbö, ni beeye cam mo opiedhø ki gïï wø kwödö ki ge.",
                    "ID": "24"
                },
                {
                    "text": "'Ba noo tïme na ri cäŋ man tïïc 'näk mana dwøŋ yie, kanyo päth uut koorri moa no ogeerø ni ena maal, wïth kïte moa bäyö bëët ki wïth thuuri moa bäyö bëët ocööt ki nyeŋ näm mo muulö ki pïï.",
                    "ID": "25"
                },
                {
                    "text": "Kanyøgø tar mar dwääy otïmö ni caala tar mar cäŋ, ni ö tarri mar cäŋ ni rienye døc no omëëtö ki kwöre abïriiø, ki tar mo röömi ki tar mar nïne abïriiø. 'Ba yi cäŋ manøgø beeye cäŋ mano ö Wuuö Jwøki noo 'käl gïïa leth wøk bäät jiye, ni beeye kanyo wëëk atwøt caŋŋø yie moa kïth dëët jiye. ",
                    "ID": "26"
                },
                {
                    "title": "Luum Ajäla Mano Tïïc Jwøki Bäät Aciria",
                    "text": "Raŋŋu, nyeŋ Wuuö Jwøk öö ki kany mo bäär; ni wëër mare liel kaamar maac mo jïye onitul ni cøl; eni wëër døc, ni dwøre bëëdö ni caala maac man wø thöör jammi.",
                    "ID": "27"
                },
                {
                    "text": "Dwør jwïëy mar jam dhee lwör kaamar naam mo pänhnhö, mo päŋ ni ena cwaak. Eni wïth juurre di jierø kaawat man wø pëëdhö ki luul, ni kïth dhøkge ki nywïëny dho okweeny man pee geni kar ränynyö ki gø.",
                    "ID": "28"
                },
                {
                    "text": "'Ba uuni, uuno wär ki dudi kaawat man wø wärru ki wäär kany wø wøørru ajwömma en kur keere. Cwïnynyu omïnni kaamar jiy mo cøøa baŋ lam ni ge kudhö ko opele, ni ge cøøa bäät Kïn Wuuö Jwøk baŋ Jwø Icriel na näk kïn gwøk røk.",
                    "ID": "29"
                },
                {
                    "text": "Wuuö Jwøk dwøre na teek tïïe tïïö nee wïnye, ni wëëk teek bade ööny piny ni nëënö jï jiy, ki yi maac mo liel man wø thöör jammi bëët, ki yi køth ma ruuga, ki yïth pey.",
                    "ID": "30"
                },
                {
                    "text": "'Ba jø Aciria 'obwøk ki dwør Wuuö Jwøk, kanyo ö Wuuö Jwøki noo pwöt geni ka athøra.",
                    "ID": "31"
                },
                {
                    "text": "'Ba kanyo ö Wuuö Jwøki noo pwöt jø Aciria ka athøra ni jääla geni, noo wëëk teek bade ööny piny noo tïïc leny bäät Aciria, otïmö ni wïnynya dööt anëët ki dööt thøme mo meeŋ ki baŋ jø Icriel.",
                    "ID": "32"
                },
                {
                    "text": "Kiper kar maac onø jiiŋŋø ki kany mo bäär; ka adïëri møn, onø jiiŋŋø kiper nyeny Aciria. Ojiiŋŋø na buur mo bäär mo yie dwøŋ, no oämmö ki maac mo wärri mo orubö ki jenni mo thööth. 'Ba jam dhi Wuuö Jwøk beeye na wëëk maac manøgø liel ni wärri.",
                    "ID": "33"
                }
            ]
        },
        {
            "ID": "OT:ISA.31",
            "name": "Aydheea 31",
            "text": [
                {
                    "title": "Luubö Mana Caan Kiper Jø Wø Kïth Ŋäädhe Marge Bäät Ijep ",
                    "text": "Wui, otïmö ni leth jï jø oci Ijep kiper køny, ni beege jø wø kïth ŋäädhe marge bäät okwëënyi, ni wø ŋääth thööth mar jïëth leny mo wø tut okwëënyi, ni wø ŋääth teek mar jø leny mo wø këëdi ki bäät okwëënyi; 'ba geni, ge kär göök ri Jwø Icriel na en kur keere, ni kärge eni manynyø, eni na Wuuö Jwøk.",
                    "ID": "1"
                },
                {
                    "text": "'Ba Wuuö Jwøk thuwø, wïïe leer; eni ba døø ŋääe ki luumme mo ee caanø. Eno känni ki gïï mo leth. Eni ööa maal ni tïïc gïn mo raac dëët jø wø tïïö ki gïï mo reyø ki dëët jø wø køny geni. ",
                    "ID": "2"
                },
                {
                    "text": "Kiper jø Ijep gena jiy, ni ge paa Jwøk, no okwëënyi moge beege lääy jaak, ni teek marge ba bëëdö na bäre bäre. 'Ba Wuuö Jwøk cere orwiee, ni ö ŋata cïp køny ni cwaany tiere, ni ö ŋata køny ni pädhe, ni ö geni bëët ni putge ränynyö na aciel.",
                    "ID": "3"
                },
                {
                    "text": "Kiper Wuuö Jwøk aköö ki aani, ni «Kaawat man wø bëëde ni ŋuu mo teek märö bäät cam mare, ni kany wø ö jø kwaathi wø cøørge dëëtge ki man cige baŋ gø na aciel, ba lwäyi ki döötge, ni ba bwøk ki dïlweel marge, aani na Wuuö Jwøk, a na wïth jammi bëët, a öö naa këëda ki jø wø bëëdö bäät Kïn Dhayan jï kuna en bäät thuur.»",
                    "ID": "4"
                },
                {
                    "text": "Kaawat man wø ö wenyø wø bëëde ni määdö maal bäät øde ni koora nyïïe, Wuuö Jwøk, eni na wïth jammi bëët, Jerucalem ogwøe. Ogwøe møn, ni piem gø, ni køny gø.",
                    "ID": "5"
                },
                {
                    "text": "Wui, u na jø Icriel, duu baŋ Wuuö Jwøk. Kiper uuna gaa wøk ni weyu eni.",
                    "ID": "6"
                },
                {
                    "text": "Kiper noo tïme na dïcäŋeca, ŋati man nø dïïu kït gïï wø lam moe moa no otïïö ki gwel-bïrö ki warkey leeŋe piny, ni beege gïïa tïïyu ki ceŋŋu ni beege raay.",
                    "ID": "7"
                },
                {
                    "text": "'Ba jø Aciria di nääö ko opëëllö mo paa mar dhaanhø, ni ö opëëllö manøgø ni paa mar dhaanhø enø ni thöör geni. Geni ge ba bøth ki thøw opëëllö manøgø, ni ö cwøw moge moa näk wøpe ni tïmge na jø tïïc mo wø mak ki teek.",
                    "ID": "8"
                },
                {
                    "text": "'Ba man beeye dwør Wuuö Jwøk, na näk maac mare ena Dhayan, ni këën maac mare man wø liel døc ena Jerucalem, ena köö, ni «Kïn gwøk røk mana teek mar jø Aciria pädhö ki køør böök, ni ö kwääri mo lwaa leny moge ni lwäcge døc kanyo neenge ŋïï mar leny.»",
                    "ID": "9"
                }
            ]
        },
        {
            "ID": "OT:ISA.32",
            "name": "Aydheea 32",
            "text": [
                {
                    "title": "Luum Nyeya Mano Käär Jiy Ki Jöör Adïëri ",
                    "text": "Neennu, nyeya mo käära jiy ki jöör adïëri oööi, ni ö kwääri ni käärge paac ki jöör ŋøl luup ma kare.",
                    "ID": "1"
                },
                {
                    "text": "ŋati man nø rege otïmö ni caala gëëŋi kiper jamø, ni caala kar gwøk røk kiper apwøyaweerø, ni caala pï jøøro mo ena dïtëën, ni caala tïm kïdi mo ena yi ŋöömö ma pwöla.",
                    "ID": "2"
                },
                {
                    "text": "Kar kaace nyeŋ jiy moa näk nëënö ba nijïïm këët, ni ö jiyi moa näk ïthge wïnyö ni putge ïthge cek.",
                    "ID": "3"
                },
                {
                    "text": "Jiy moa näk wïthge ba cädö, adïëri otïmö ni ŋäcge, ni ö jiyi mo wø cäänö ni lëëpge ba tiir ni tïmge ni ge cäänö ni lëëpge tiir.",
                    "ID": "4"
                },
                {
                    "text": "'Ba ŋat mo wïïe ba leer ba cwøl këët ni bëëtö mare beer, ni ö ŋat mo bëëtö mare ba tiir ni ba købi ni bëëtö mare tiir.",
                    "ID": "5"
                },
                {
                    "text": "Kiper ŋat mo wïïe ba leer cara luup mo oballe jaak, ni rääö man wø en cwïnye okadhø, ni bëëdö ni temma raay, ni Jwøk ee kwierø, ni cara gïï mo reyø dëër Wuuö Jwøk; ni tïïya dhaanhø mo onäk käci nee ba jääŋe,  ni judha pïï wøk dhi dhaanhø mo onäk riewi.",
                    "ID": "6"
                },
                {
                    "text": "'Ba ŋat mo bëëtö mare ba tiir, tïïe moe reyø; eni cïpa piny ka acaare mo reyø, nee ŋata no ocaarø raanynye ki luup tööt, këël doo caana luubö ma adïëri.",
                    "ID": "7"
                },
                {
                    "text": "'Ba ŋat mo bëëtö mare beer, acaare moe beyø, ni cuŋŋe ni teek ki køør acaare moe na beyø.",
                    "ID": "8"
                },
                {
                    "text": "Wui, u na määr wø bëëdö ki bëëtö mo jööt jaak, ööu maal ni wïnynyu dwøra; u na mään moa therø, u ni wø cädö ni karu beer, cegu ïthu ki luubö mara.",
                    "ID": "9"
                },
                {
                    "text": "Ki køør cwiir aciel ki nïne møøk wïïe, u ni wø cädö ni karu beer, dëëtu otïmö ni kwanynyi, kiper jer omøki ränynyö, ni tïme ni bäŋ nyïïomøki mo di cooŋø këët.",
                    "ID": "10"
                },
                {
                    "text": "U na määr wø bëëdö ki bëëtö mo jööt jaak, dëëtu tïme ni kwanynyi. U na mään moa therø, u ni wø cädö ni karu beer, dëëtu tïme ni rïïŋö. Göönyu abïïe wøk dëëtu, ni dööŋŋu ki dëëtu, ni dwølu keece dëëtu.",
                    "ID": "11"
                },
                {
                    "text": "Pöötu kööthu kiper gïna tägö dëët pwöth jer omøki, ki jer omøki mo wø nywøl døc,",
                    "ID": "12"
                },
                {
                    "text": "ki ŋööm jiya na näk yie otuy ko otwel ki koodhi. Kare møn, kïmmu kiper mïëri moa näk bëëdö ni yïthge da met ec, ki päänya näk yie päŋ ki met ec.",
                    "ID": "13"
                },
                {
                    "text": "Kiper paan dwøŋ dööŋ keere, ni ö paana näk jiy thööth yie ni tïme ni bäŋ jiy yie. Thuuri ki uut koor tïmö na kwör bëëte jï lääc paap na bäre bäre, ni tïme na kar kwääk jï arëëni mo paap, ni bëëde na kar kwaath mar dïëk;",
                    "ID": "14"
                },
                {
                    "text": "këël kanyo ö Jwïëc Jwøki noo ööe ki maal noo ö bäätø, noo tïm dï paapi na pwödhö mo ŋöömme beer, ni ö pwödhö mo ŋöömme beer ni kadhe ni tïme kaamar lul mo oløth.",
                    "ID": "15"
                },
                {
                    "text": "Køøre jöör ŋøl luup ma kare tïmö ni dagø yi ŋöömö manøgø, ni ö bëët adïëri ni tïme no ogääbö yi pwötha ŋöömme beer.",
                    "ID": "16"
                },
                {
                    "text": "'Ba tïïc mar bëët adïëri tïmö na bëët-mëër, ni gïno duu bëët adïëri beeye bëëtö mëëth ki ŋääth røk mo bëëdö ni nut na bäre bäre.",
                    "ID": "17"
                },
                {
                    "text": "Køøre nø, jiya obëëdö kany mo nuta bëët-mëër yie, ni beeye kany mo jiy bëëdö no ogwøø yie, mo jiy jïtö ki jwöm yie ni bäŋ okiera.",
                    "ID": "18"
                },
                {
                    "text": "'Ba pey opänhnhi, ni ö lulli ni gøøi piny, ni put pääny dwøk piny na bäre.",
                    "ID": "19"
                },
                {
                    "text": "'Ba këël gïïögø doo tägö, gwïëth oen bäätu, u ni wø piith caammi mou deŋ pïï, ni wø wec dhäk ka arëëni nee cääthge jaak ni ge cämö ki luum.",
                    "ID": "20"
                }
            ]
        },
        {
            "ID": "OT:ISA.33",
            "name": "Aydheea 33",
            "text": [
                {
                    "title": "Luum Ajäla Mano Tïïc Jwøki Dëët Nyïïmän, Ki Pïëm Mano Piem Jiye Ki Gø ",
                    "text": "Wui, otïmö ni leth jïrï, ï ni wø räänyö, ni bäŋ ŋat mo raany ïïni. Wui, otïmö ni leth jïrï, ï ni wø tïïc gïï mo reyø ki piny,  ni bäŋ gïn mo raac mo otïïö dëërï. 'Ba kanyo weyï räänyö, ï put ka raanynyø, ni kanyo weyï gïï mo reyø mo wø tïïyï ki piny, gïï mo reyø put ka tïïc dëërï thuwø.",
                    "ID": "1"
                },
                {
                    "text": "Wui, Wuuö Jwøk, nyooth met ec marï jïwa, kiper wa bëëdö ni wa raŋŋa jïrï. Tïmï ni ïïna teek marwa cooth ka amöölla, ni bëëdï ni ïïna pïëmi marwa kanyo enwa yïth gïï mo leth.",
                    "ID": "2"
                },
                {
                    "text": "Wui Wuuö Jwøk, kany wø määr dwørï, jiy puta bwøk, ni kany wø ööï maal, wïth juurre puta keethø.",
                    "ID": "3"
                },
                {
                    "text": "Wui, u na wïth juurre, jammi mou otwier jø møøki, kaamar man wø ö bäänyö wø nigerääc bäät beel, ni putge gø thöör.",
                    "ID": "4"
                },
                {
                    "text": "Wuuö Jwøk kare dwøŋ, ni eni bëëdö maal; eni ŋøl mana na adïëri ki bëët adïëri otïïe ni dwøŋ yi Dhayan.",
                    "ID": "5"
                },
                {
                    "text": "Eno tïmö ni beeye tier bëëtö maru ki yïth nïne mou, ni bee eni na tier kwärö man wø joot køny ki leec wïc ki kwänynyö baŋe. 'Ba ki man lwäär Wuuö Jwøk beeye kwärö eni.",
                    "ID": "6"
                },
                {
                    "text": "Raŋŋu, jicge moa teek døc ge jwöŋö nyeŋ jïëthe, ni ö jø wø jääŋŋi ni wø tïïc mëër ni jwöŋge ni keeya yïthge.",
                    "ID": "7"
                },
                {
                    "text": "Uutjïëthe moa døøŋŋø adööŋ ni ŋaam, ni bäŋ ŋat mo cäädhi ki yïthge. Ni ö luumma no otuudö ni raanynyi, ni ö päänye ni nigepäät, ni bäŋ ŋat cädö kiper jiy.",
                    "ID": "8"
                },
                {
                    "text": "Ŋöömö jwöŋö ni kïmme; ni ö lur Libaanø ni lää wïïe ni tale; goor Carön tïmö kaamar paap ma tëën; ni ö jenni mo ŋööm Baacan ki mo Kïn Karmël ni øc bøøge moge piny.",
                    "ID": "9"
                },
                {
                    "text": "Køøre Wuuö Jwøk aköö, ni «Ennø, a ööa maal, ni wëëga nyeŋŋa jiem, ni tïŋa nyeŋŋa maal.",
                    "ID": "10"
                },
                {
                    "text": "Lethø anø ci iï kaamar dhaanhø, 'ba onywølï na luum mo otal, ni ö jam jwïëy marï ni tïme na maac ni cam ïïni.",
                    "ID": "11"
                },
                {
                    "text": "Wïth juurre owaaŋ ni tïmge na bur, kaamar man wø waaŋ koodhi mo oŋøt piny.",
                    "ID": "12"
                },
                {
                    "text": "«Wui, u na kwöru bäyö, wïnynyu gïna tïïa; wui, u na kwöru cärö, kwanynyu tier teek mara.»",
                    "ID": "13"
                },
                {
                    "text": "Jø raay moa en Dhayan, gena lwäyö, ni tïm dëëtge ni kwanynyi, ge na bëëdö ni Jwøk ege wiiø, ni köge, na «?Aŋa dëëtø ni løny jïre ki man bëëde buut maac man wø räänyö; aŋa dëëtø ni løny jïre ki man bëëde buut maac man wø wääŋö na bäre bäre?»",
                    "ID": "14"
                },
                {
                    "text": "Beeye ŋat wø bëëdö ki bëëtö ma kare, ni wø cäänö ki luup ma adïëri, ni beeye ŋat wø kweer ki käl jammi ki jöö mo raac, ni wø bëëdö ni ba jïëy ki jammi mo wø cïp ki piny, ni wø ïthe ba ciie ki luup jiy mo nääö ki piny,  ni wø män ree ki raŋ gïï mo reyø.",
                    "ID": "15"
                },
                {
                    "text": "Teeŋ ŋatøgø, kar bëëtö mare otïmö ni ena maal bäät kïdi, ni tïm kïdi na kar gwøk røk mare, ni tïm cam mare ni di cïbö jïre, ni pïï moe moo maadhe ba cöök.",
                    "ID": "16"
                },
                {
                    "text": "'Ba uuni nyeya oneennu ki nyeŋŋu ka ajiem mare, ni jootu paana näk ree ee jwaa ni bäär.",
                    "ID": "17"
                },
                {
                    "text": "'Ba kar kaaca, wïthu oparru ki gïna wara bëëdu nou lwäär ki gø, ni kööu, na «?Aŋø, age ŋata wara bëëdö ni kwaana jammi? ?Aŋø, age ŋata wara bëëdö ni røma jammi? ?Aŋø, age ŋata wara bëëdö ni kwaana uut koor moa no ogeerø ni ena maal?»",
                    "ID": "18"
                },
                {
                    "text": "Uuni, jø atöör moøgø ba jootu këët, ni beege jø wø cäänö ni dhøk marge kuc, ni wø car luup mo tietge ba kwany, ni wø cäänö ni keda ge gwøŋ, ni tiet luup moge ba ci cwïny.",
                    "ID": "19"
                },
                {
                    "text": "Neennu Dhayan, pääny man wø wøørwa ajwöm mowa yie; Jerucalem ojootu ki nyeŋŋu na kar bëëtö mo päŋ ki bëët-mëër, ni tïme kaamar oduŋkaara mo bäŋ ŋat daak gø, wala ŋat mo pudha teegi moe wøk, wala ŋat mo cööta thøøli moe.",
                    "ID": "20"
                },
                {
                    "text": "'Ba kar kaaca, Wuuö Jwøk otïmö ni bee teek marwa ni tïme kaamar kany mo da näm, ki nyeŋ näm mo okønynyø ni døøŋŋø, ni bäŋ ŋat mo cør yïthge ki jää leny man wø kiiw ko opääli, ni bäŋ jïëth leny mo teek mo pöödhi ki yïthge.",
                    "ID": "21"
                },
                {
                    "text": "Kiper Wuuö Jwøk bee dïŋut luup marwa, ni bee eni na cïp ciik jïwa, ni ena nyeya marwa, ni bee eni noo piem waani.",
                    "ID": "22"
                },
                {
                    "text": "Thøøli mo wø tïïc jääy nee cäädhe, nilwak, ni ö abïïna no otwöö wï ogeella ni ba peer ree. Køøre, japa thööth na näk jap twëër opääŋŋi, ni këël ŋwøl jïtö rege.",
                    "ID": "23"
                },
                {
                    "text": "'Ba kar kaaca, bäŋ ŋat mo ena Dhayan mo köö, ni «Aani dëëra da täw.» 'Ba jiy mo wø bëëdö yie raay moge di wëënnö.",
                    "ID": "24"
                }
            ]
        },
        {
            "ID": "OT:ISA.34",
            "name": "Aydheea 34",
            "text": [
                {
                    "title": "Luum Ajäla Mano Tïïc Wuuö Jwøki Bäät Wïth Juurre ",
                    "text": "Wui, u na wïth juurre, ööu ni nyänhnhu kuna wïnynyu gïn; cegu ïthu, u na jiy! Beerra man ö pinynyi ki japa en yie bëët ni wïnyge gïn; beerra man ö bäät ŋøømmi ki japa en yie bëët ni cekge ïthge.",
                    "ID": "1"
                },
                {
                    "text": "Kiper gootø mar Wuuö Jwøk ena bäät wïth juurre bëët, ni wëër mare ena bäät jø leny bëët mo wïth juurre. Eni wïth jø bäät piny dïïre dïïrö na bäre; eni jø bäät piny wëëge 'näk.",
                    "ID": "2"
                },
                {
                    "text": "Ni ö dëëtge moa no othøw ni leeŋi wøk; ni ö bäät kïte ni putge nikwaar ki remge; ni ö rïŋ dëëtge moa no othøw ni ŋwääge no okwäk.",
                    "ID": "3"
                },
                {
                    "text": "'Ba gïïa en maal bëët oraanynyi,  ni ö maalø ni bani kaamar warakata; ni ö jap maalli bëët thuwø ni øcge piny kaaman wø øc bøøk jer omøki piny, wala man wø øc bøøk olaammi piny.",
                    "ID": "4"
                },
                {
                    "text": "'Ba Wuuö Jwøk, kanyo thöör tïïc mare maalø, ka adïëri møn, opëëllö mare owëëk ööny piny bäät ŋööm Ëdöm ni jääl gø, ni beege jøøa näk ee nø jiiŋŋø ki man raany ge bëët.",
                    "ID": "5"
                },
                {
                    "text": "Opëëllö mare ogääbi ki remø bäre. Ree orwødhe ki dwäle, ni rwøth ree ki rem mo caala rem mo nyïï rööm ka atëëe, ki dwäle mo caala dwäle mo røgi mo nyöök rööm. Kiper Wuuö Jwøk jiy onääe yi Bödhra, kaawat man wø 'näk lääy mo wø cïp no olämme, ni tïïc 'näk mana dwøŋ døc yi ŋööm Ëdöm bäre.",
                    "ID": "6"
                },
                {
                    "text": "Jø wø caal oluuy mo jööpe moa døøŋŋø ki moa therø onäk, ni ö ŋöömö marge ni pääŋe ki remø, ni tïm tørri bäre mar ŋöömö marge ni nwaaŋ ki dwäle.",
                    "ID": "7"
                },
                {
                    "text": "Kiper da cäŋ ajäla mar Wuuö Jwøk, ki cwiir man cool kwör mar jø Dhayan yie ni kønya geni.",
                    "ID": "8"
                },
                {
                    "text": "Nyeŋ näm mo ŋööm Ëdöm otïmö na maaw mo nwaaŋ, ni tïm ŋøøm moge na teeŋ tør man wø liel; ni paac marge bäre bëëdö na maaw mo liel.",
                    "ID": "9"
                },
                {
                    "text": "'Ba maac manøgø obëëdö ni liel ki wäär ki dïcäŋ, ni ba løny ki bïp; ni bëët jïye ni cøøa maal ni ba cuŋ. Maac manøgø bëëdö ni ba thøw këël mano këët ri beenhnhe moo ööi bëët, ni bäŋ ŋat mo pöödhö ki yi ŋöömmögø na bäre bäre.",
                    "ID": "10"
                },
                {
                    "text": "'Ba poge oput dööŋŋe jï olwedhe ki thëëwe, ni tïme na kar bëëtö mar tule ka agääe; ni ö Wuuö Jwøki ni put gø wëëk ränynyö, ni dööŋe na ŋöömö mo bäŋ gïrpiny yie.",
                    "ID": "11"
                },
                {
                    "text": "Dïbwöthe mo këëlla buc nyec piny otïmö ni bäŋgø yie, ni ö jiyi bëët moa kwörge døøŋŋø ni rwäänyge.",
                    "ID": "12"
                },
                {
                    "text": "'Ba koodhi otuy yïth uut koor moge moa no ogeerø ni ena maal, ni ö otwelli ko odhäŋŋe ni tucge yïth päänye moge moa no ogeerø ni teek; ni put tïmö na kar bëëtö jï othööe, na kany noor tule yie.",
                    "ID": "13"
                },
                {
                    "text": "'Ba lääc paap geno røømmi yie ko orude, ni tïme ni beeye kany wø bëët adëële yie ni cøøra rege. Ka adïëri møn, tïmö na kar bëëtö jï lääy mo wø cäädhi ki wäär na kany rïïge yie.",
                    "ID": "14"
                },
                {
                    "text": "Tule otïïö ki kwör bëëte moge yie, ni nywølge yie ki tøŋ, ni tøkge tøŋ moge, ni cooŋge nyïïge tier tïpö mar gø. Kanyøgø cøre dëëtge oputge cooŋ yi gø, ni man nø ki watge.",
                    "ID": "15"
                },
                {
                    "text": "Wëël Wuuö Jwøk japï ni kwaanï luup moa no ogöörö yie.  Bäŋ gïrpiny aciel dëët gïïögø mo rwäänyi, ni bäŋ aciel mo bëëdö keere ni bäŋ watge. Kiper beeye Wuuö Jwøk na kööm ge, ni beeye Jwïëye na cooŋ ge.",
                    "ID": "16"
                },
                {
                    "text": "Wuuö Jwøk beeye na pääŋ ŋøøm jïge, ni mooc man nø ki kare, ni put tïmö na moge na bäre bäre; këël beenhnhe moge moo ööi køørge poot bëëdö yie.",
                    "ID": "17"
                }
            ]
        },
        {
            "ID": "OT:ISA.35",
            "name": "Aydheea 35",
            "text": [
                {
                    "title": "Luum Jammi Moo Dwøk Wuuö Jwøki Karge ",
                    "text": "'Ba paaba näk tëën ki ŋöömma näk otal yïthge omïnni; paaba näk tëën oløth ni tïme ni lanhnhi kaamar wï jaath mo oŋøøk.",
                    "ID": "1"
                },
                {
                    "text": "Geno løth ni tïmge ni pulli, ni tïm yïthge ni met døc, ni kwöŋge ki met ec. 'Ba teeŋ ajiem mar lur Libaanø di cïbö jïge, ni ö teeŋ wödö mar thuur Karmël ki pwöl Carön ni mëëgi geni. Geni ajiem ki wödö mar Wuuö Jwøk, Jwøk marwa, oneenge.",
                    "ID": "2"
                },
                {
                    "text": "Wëëgu ceŋ moa no oniläp tëënnö, ni wëëgu cøŋŋi moa no ojöönyö nithïk.",
                    "ID": "3"
                },
                {
                    "text": "Caannu jï jøø ni cwïnyge olwäyö yøø, ni kööu, ni «Magu cwïnynyu ni ba lwäyu. Ka adïëri møn, Jwøk maru ööa baŋ ajäla, eni öö kuna cool kwöri mou, ni piem uuni.»",
                    "ID": "4"
                },
                {
                    "text": "Kanyøgø cööye nyeŋge ojap, ni ö meŋŋe ni wïnyge luup.",
                    "ID": "5"
                },
                {
                    "text": "Kar kaagø, ŋööte geno päri kaamar aŋeri, ni ö dhøk jøøa näk ba cäänö ni japge rege ni kwöŋge ki met ec. Kiper dïtëën otuc ki pïï, ni ö paaba näk tëën ni cööde ki nyeŋ näm.",
                    "ID": "6"
                },
                {
                    "text": "ŋöömma bëëdö no owaaŋ otïmö na puul, ni ö ŋöömma no otal ni neethar ki pï jøør. Kanya bëëdö na kar rïc mar othööe, otuy ko obøw ka athära.",
                    "ID": "7"
                },
                {
                    "text": "'Ba jöö mo dwøŋ otïmö ni dagø yie, ni cwøli ni «Jöö mo ena kur keere na mar Jwøk.» Ni jiy moa näk ba waany ge ba cäädhi ki yie, këël jøøa jägö na näk wïthge ba leer bäŋgø mo cøra yie. 'Ba bee jøøa marge beer keerge noo cäädhi ki yie.",
                    "ID": "8"
                },
                {
                    "text": "ŋuu tïmö ni bäŋgø yie, ni bäŋ cwieny mo di joodø ni cäädhö yie. Lääy moøgø tïmö ni bäŋgø kaace, 'ba beege jøøa no owïïl wøk keerge noo cäädhi ki yie.",
                    "ID": "9"
                },
                {
                    "text": "'Ba jøøa wïïl Wuuö Jwøki wøk, geno duui, ni öge yi Dhayan ni ge wär ki dudi ni yïthge met, ni ö met eci marge ni bëëde na bäre bäre, kaamar aduda mo okïth wïc; ni bëëtge ni ge kanynyø ni yïthge met, ni ö kïmmö ki cooyø ni aae bäätge.",
                    "ID": "10"
                }
            ]
        },
        {
            "ID": "OT:ISA.36",
            "name": "Aydheea 36",
            "text": [
                {
                    "title": "Kanya Ö Jø Aciria Na Ŋwöge Bäät Jerucalem",
                    "text": "'Ba kanya tïm cwiic Edhekaya na apaar kurŋween bäät nyec,  Cenakerëp nyeny Aciria acøø ni tuk päänye mo Juuda bëët moa näk kiiri moge ogeerø ni teek ni mak geni.",
                    "ID": "1"
                },
                {
                    "text": "Køøre nyeny Aciria, kwääy lwaa leny mana cwøl ni Rapcakë, ki lwaa leny mo päl, ajääŋŋe ki Lakic nee cige Jerucalem baŋ nyeya ma Edhekaya. Kanyøgønø gena cuŋŋö bäät øøl pïï mana käl yi puul mana en jï maal, waŋjööra dwøŋ man wø cør pwöla mar jø peny ka abïïe.",
                    "ID": "2"
                },
                {
                    "text": "Køøre Eliekim wär Kilkiya na en paan dwøŋŋi cere, ki Cëpna ŋat wø göör luup akwöma piny, ki Jöa wär Acaap ŋat wø par wïc ki luup, gena ö wøk baŋ jøøgø.",
                    "ID": "3"
                },
                {
                    "text": "Kanyøgønø kwääy lwaa leny aköö jïge, ni «Caannu jï Edhekaya ni nyeny Aciria na dwøŋ aköö, «ni ‹?Ïïni, ï ŋääthï ŋø?",
                    "ID": "4"
                },
                {
                    "text": "?Aŋø, ïïni, waŋï riek ki leny døc, ni jïrï da jø leny mo teek? Marï kaa waac jaak. ?Ennø, ï ŋääthï ŋa ni gëëmï ki aani en?",
                    "ID": "5"
                },
                {
                    "text": "Ka adïëri møn, ïïni, ï ŋäätha Ijep ni wø bëëdö kaamar abaarø ni wø laar toor ni cwøp cer dhaanhø kany wø näk mo dhaanhø kwömö ki gø. 'Ba Peerø nyeny Ijep caala abaarø manøgø ki jï jø wø ŋääth gø bëët.",
                    "ID": "6"
                },
                {
                    "text": "?'Ba ni näk mo u köö jïra nou ŋäätha Wuuö Jwøk, Jwøk maru, aŋø, paa eni na kwör lam moe mo wø läm jiyi yïthge bäät thuuri, ki gïï wø cïp olämme bäätge moe, raany Edhekaya, na kööm uuni, u na jø Juuda ki jø Jerucalem, ni lämu nyïm gïn wø cïp olämme bääte mana en Jerucalem keere?› »",
                    "ID": "7"
                },
                {
                    "text": "Ni cäŋ kwääy lwaa leny köö, ni «Ennø, beerra man gääbu dhøgu ki nyeya mara ma nyeny Aciria, naa cïpa jïïu ko okwëënyi ma kume ariiø ni näk mo løny jïïu ki man cïpu ki jiy mo cäädhi ki bäätge.",
                    "ID": "8"
                },
                {
                    "text": "?Aŋø, këël na näk mo u ŋäätha jø Ijep kiper jïëth leny mo wø tut okwëënyi, ki jø leny mo wø këëdi ki bäät okwëënyi, olønye jïïu nidïï ki man riemmu kwääy leny aciel mana kare thiinh mar nyeya mara?",
                    "ID": "9"
                },
                {
                    "text": "?Aŋø, ni ööa kany en baŋ leny nee kany raanynya, ki jïïu naa ba ööi ka køør dwør Wuuö Jwøk? Beeye Wuuö Jwøk na köö jïra ni ööa paani naa këëda ki gø nee raanynya.»",
                    "ID": "10"
                },
                {
                    "text": "'Ba Eliekim, ki Cëpna, ki Jöa gena köö jï kwääy lwaa leny, ni «Beerra man ba caanï luummögø jïwa ki dhi Ibaru, na näk dhøk marwa, ni wïnyö jï jøøi no opï piny bäät kiir ii; 'ba caanï jïwa ki dhi jø Aram, kiper wïnyö jïwa.»",
                    "ID": "11"
                },
                {
                    "text": "'Ba kwääy lwaa leny aköö jïge, na «?Aŋø, nyeya mara na jääŋ aani, a jääŋŋe kaper nee luupi ii cara jï nyeya maru ki jïïu keeru, ni paa kiper nee wïny jøøgø no opï piny bäät kiir yøø, jø ojwør gïï mo leth ki uuni na aciel, noo cam laac-døøŋŋø moge noo maath laac moge moa therø ki uuni na aciel?»",
                    "ID": "12"
                },
                {
                    "text": "Kanyøgø kwääy lwaa leny aput ö maal ni rwääye ki dhi Ibaru ni dwøre ee tïŋ maal ni kööe, ni «Uuni, wïnynyu dwør nyeny Aciria na dwøŋ.",
                    "ID": "13"
                },
                {
                    "text": "Nyeya aköö, ni ‹Uuni, kär u cøøk Edhekaya, kiper ba løny jïre ki man piem uuni cera.",
                    "ID": "14"
                },
                {
                    "text": "Kär nee Edhekaya tïïya uuni nee Wuuö Jwøk ŋääthu, ki køør man wø kööe, ni «Ka adïëri møn, Wuuö Jwøk ø pieme piemø; ni pääny man ba ci cer nyeny Aciria.» ›",
                    "ID": "15"
                },
                {
                    "text": "«Kär dwør Edhekaya wïnynyu; wïnynyu dwør nyeny Aciria na köö, ni ‹Tïïyu bëët-mëër ki aani, ni ööu wøk baŋa. Køøre uuno bëëdö ni ŋati man nø opï piny paare ni cama caammi mo pwöthe ni maatha pïï moa näk ee cooŋø,",
                    "ID": "16"
                },
                {
                    "text": "këël kanyo ööa noo käla uuni noo kïtha uuni yi ŋöömö mo caala ŋöömö maru, ni beeye ŋöömö mo beel ki nyïïomøki ciek yie, mo yie da caammi, ki pwöth nyïïomøki.",
                    "ID": "17"
                },
                {
                    "text": "« ‹Gwøgu rou nee Edhekaya wïthu ba maaŋŋe ki køør man wø kööe, ni «Wuuö Jwøk ø pieme piemø.» ?Aŋø, da jwøk røk juu mo wïth juurre, mo jiy moa bëëdö yi ŋöömme ee piemø cer nyeny Aciria?",
                    "ID": "18"
                },
                {
                    "text": "?Age juuk jø Amath  ki juuk jø Arpat? ?Age juuk jø Cepar- Waym? ?Aŋø, geni jø Cameria apiemge cera?",
                    "ID": "19"
                },
                {
                    "text": "?A juuge moe røk juu bëët mo tiet mïëri moøgø mo jø wø bëëdö yïth ŋøøpge ege piemø cera, ni tïme ni Wuuö Jwøk jø Jerucalem pieme piemø cera en?› »",
                    "ID": "20"
                },
                {
                    "text": "'Ba jøøa en bäät kiir gena bëëdö ni geno nikïïl ni bäŋ luubö mo ege dwøgø jïgø, kiper geno nø kööm nyeya ma Edhekaya, ni «Kär dee gïn mo dwøgu jïre.»",
                    "ID": "21"
                },
                {
                    "text": "Køøre Eliekim wär Kilkiya na en paan dwøŋŋi cere, ki Cëpna ni wø göör luup akwöma piny, ki Jöa wär Acaap ni wø par wïc ki luup, gena duu baŋ Edhekaya na abïïe moge ege jeeyø ki pänh cwïny, ni caange luup moa caan kwääy lwaa leny jïre.",
                    "ID": "22"
                }
            ]
        },
        {
            "ID": "OT:ISA.37",
            "name": "Aydheea 37",
            "text": [
                {
                    "title": "Kanya Ö Aydheea Na Cøm Cwïny Edhekaya",
                    "text": "'Ba kanya ö Edhekaya na wïny gïnögø, eni abïïe moe aput jeeyø ki pänh cwïny, ni dwøl keeca dëëre, ni døny yi Øt Wuuö Jwøk.",
                    "ID": "1",
                    "reference":"(2 Nyeye 19:1-7)"
                },
                {
                    "text": "Køøre Edhekaya, Eliekim ŋata en paan dwøŋŋi cere, ki Cëpna ŋat wø göör luup akwöma piny, ki jø døøŋŋø moa näk dïlämme, mo dëëtge ege döönnö ki keece ki pänh cwïny, ajääŋŋe baŋ nyikuŋ Jwøk ma Aydheea wär Amöth.",
                    "ID": "2"
                },
                {
                    "text": "Ni kö jøøgø jï Aydheea, ni «Edhekaya aköö, ni ‹Dïcäŋ man beeye dïcäŋ jwør gïï mo leth, ni beeye cäŋ ajäla, ni beeye cäŋ ataa; kiper ø caala dhaagø mo lwaar ki nyilaal, mo cøøl odhäthö jïre kiper mana näk mo dëëre jääk.",
                    "ID": "3"
                },
                {
                    "text": "'Ba kiper manøgønø, beerra man lämï jï Wuuö Jwøk, Jwøk marï, kiper jiy moa no odööŋ ni kwøw. Kanymør ni Wuuö Jwøk, Jwøk marï, luup bëët moa caan kwääy lwaa leny wïnynye wïnynyö, ni beeye ŋata jääŋ nyeny Aciria nee eni na Jwøa kwøw pääde, ni ö eni na Wuuö Jwøk ni jook luupa wïnynye na car ŋatøgø.› »",
                    "ID": "4"
                },
                {
                    "text": "Kanyøgønø jic nyeya ma Edhekaya gena put ö baŋ Aydheea.",
                    "ID": "5"
                },
                {
                    "text": "'Ba Aydheea aköö jïge, ni «Wär caannu jï nyeya maru ni man beeye dwør Wuuö Jwøk, ena köö, ni ‹Käru lwäyö kiper luubö mana wïnynyu, na ö jic nyeny Aciria na janyge aani ki gø.",
                    "ID": "6"
                },
                {
                    "text": "Ka adïëri møn, aani bääte kïtha kïthö ki jwïëy, ni ö eni ni wïnye ka akøpi ni døø yi ŋöömö mare. Ni tïïa eni nee 'näk ko opëëllö yi ŋöömö mare.› » ",
                    "ID": "7"
                },
                {
                    "title": "Kanya Ö Nyeny Aciria Na Cäŋ Ŋwøc",
                    "text": "'Ba kanya ö kwääy lwaa leny na wïny gø ni nyeny Aciria onø aay Lakic, ena cøø ni nwän nyeny Aciria ni këëdö ki jø Libana.",
                    "ID": "8",
                    "reference":"(2 Nyeye 19:8-13)"
                },
                {
                    "text": "'Ba awïny Cenakerëp nyeny Aciria ni Tiraka nyeny Kuuc aö baŋ leny ki eni. 'Ba kanya wïny gïnögø kiree ena put jääk baŋ Edhekaya ki jiy ni kööe,",
                    "ID": "9",
                    "comment":"Kuuc beege mïëri moa en jï løø tier-piny ki Ijep."
                },
                {
                    "text": "ni «Wär caannu jï Edhekaya nyeny Juuda, ni ‹Kär u cøøk Jwøki maru manø ni ŋääthu enø kany wø kööe, ni «Jerucalem ba ci cer nyeny Aciria.»",
                    "ID": "10"
                },
                {
                    "text": "?Aŋø, gïna tïïc nyec Aciria yïth mïëri bëët, na raanyge ge na bäre bäre, käru wïnynyö? ?Aŋø, da ŋat mo piema uuni?",
                    "ID": "11"
                },
                {
                    "text": "?Aŋø, wïth juurre moa wïthge dïïr kwäcwa, gena piem juu moge na bëëde? ?A këël jø Gödhan, ki jø Aaren, ki jø Rëdhep, ki jø Ëden moa bëëdö Tëlacer, gena piem juu moge na bëëde?",
                    "ID": "12"
                },
                {
                    "text": "?Age nyeny Amath, ki nyeny Arpat, ki nyeny Cepar-Waym, ki nyeny Ëna, ki nyeny Iwa?› » ",
                    "ID": "13"
                },
                {
                    "title": "Kanya Ö Edhekaya Na Läme",
                    "text": "Kanyøgønø Edhekaya wëëlö alwøre ceŋ jiy moa jääŋŋi, ni kwaan gø. Ni ö eni ni ci yi Øt Wuuö Jwøk ni peer gø nyïm Wuuö Jwøk.",
                    "ID": "14",
                    "reference":"(2 Nyeye 19:14-19)"
                },
                {
                    "text": "Ni ö Edhekaya ni läme jï Wuuö Jwøk ni kööe,",
                    "ID": "15"
                },
                {
                    "text": "«Wui, Wuuö Jwøk, ï na wïth jammi bëët, na  näk Jwø Icriel, ï ni wø nyooth ajiemnyec marï ki yïthakic nyïïatwiet maal moa cwøl ni kirubëlli, bee ï keerï na Jwø wïth buc nyeye bëët mo bäät piny, ni bee ï na cwääc maal ki piny.",
                    "ID": "16",
                    "comment":"Kirubëlli moøgø beege moa no ocwääö bäät acanduk man wø nyooth luumma tuut Wuuö Jwøki ki jiy. Kwaan Bwøth Wøk 25:18 ki 2 Camiel 6:2."
                },
                {
                    "text": "Wui, Wuuö Jwøk, cek ïthï, ni wïnynyï lam mara. Wui, Wuuö Jwøk, jap nyeŋŋï ni räŋŋï; ni wïnynyï luup bëët mo Cenakerëp nyeny Aciria, na jääŋ jiy nee ï pääde, ï na Jwøa kwøw.",
                    "ID": "17"
                },
                {
                    "text": "«Wui, Wuuö Jwøk, ka adïëri møn, nyeye mo Aciria wïth juurre bëët anø thöörge ki 'näk, ni nø raanyge ŋøøp jøøgø,",
                    "ID": "18"
                },
                {
                    "text": "ni nø leeŋge juu mo jøøgø yi maac, kiper ge paa juu cøøn, 'ba gena gïï mo tïïc jiyi ka ceŋge, ni beege jen ki kïte jaak. 'Ba gena put nyeye mo Aciria raanynyø møn.",
                    "ID": "19"
                },
                {
                    "text": "'Ba ennø, wui, Wuuö Jwøk, Jwøk marwa, piem waani cer nyeny Aciria, nee ŋäc buc nyeye bëët mo bäät piny ni bee ï keerï na Wuuö Jwøk.» ",
                    "ID": "20"
                },
                {
                    "title": "Kanya Ö Jwøki Na Løk Luubö Mare Ki Dhi Aydheea",
                    "text": "Kanyøgønø, Aydheea wär Amöth ajäägö ki dwøl baŋ Edhekaya, ni caan gø ni «Man beeye dwør Wuuö Jwøk, Jwø Icriel, ena köö: Kiper mana lämï kiper Cenakerëp nyeny Aciria,",
                    "ID": "21",
                    "reference":"(2 Nyeye 19:20-34; 2 Luup Nyeye 32:20-21)"
                },
                {
                    "text": "dwøl mana caan Wuuö Jwøki kiper nyeny Aciria beeye en, ena köö, «ni ‹Dhayan, ni beeye Jerucalem, na caal nyakøø mo dëër dïcwøø poot kuue, ïïna taae ni päät ïïni, ï na nyeny Aciria, ni keny wïïe ni buua ïïni kanya reŋï.",
                    "ID": "22"
                },
                {
                    "text": "?Aŋa nø na päätï na janynyï? ?Aŋa na kwöŋŋï bääte, na ŋuuï nyeŋŋï wøk bääte niï töödö? ?Paa bääta, a na Jwø Icriel na en kur keere?",
                    "ID": "23"
                },
                {
                    "text": "Ïïna ŋwöö bääta, a na Kwäärö Wuuö Jwøk, ki dhøk jiy moa jääŋŋï, ni kööï, ni «Aana ci wïth kïte maal ki jïëth leny 'moa mo thööth mo wø tut okwëënyi, ni cøøa yi lur Libaanø kuya; ni ŋøda jen moe piny moa bäyö na perge leth, ni dønynya yi lul mana cøl kuya.",
                    "ID": "24"
                },
                {
                    "text": "Aana kunyö ki ïïdhi ni mädha ki pïï yïthge kaace. Ni wëëga pïï talø ki tiet jø leny 'moa, ni beege pïï mo näp Ijep bëët.»",
                    "ID": "25"
                },
                {
                    "text": "« ‹?Aŋø, kärï wïnynyö cøøn? Gïnögø yaa nø caar ki kany mo bäär, a na Wuuö Jwøk, ni caara ka ya acääŋŋe cøøn. 'Ba ennø, a wëëga gø thur kare, nee päänye moa no ogeerø ni teek nee wëëgï niruuth.",
                    "ID": "26"
                },
                {
                    "text": "Ni ö jiyi moa bëëdö yïthge ni tïmge ni jägö, ni ge lwäär ni wïthge laay, ni tïmge kaamar gïï mo otuy yi pwöla, kaamar luum mo mar mo otuy yi kaŋ, ki luum mo otuy wïth uudi ni wø laar waaŋ ni poot kär døøŋŋø.",
                    "ID": "27"
                },
                {
                    "text": "« ‹'Ba aani, bëëtö marï bäre ŋääa, ki mano täge ki ööny maal marï këël pïïn piny marï, ki døny wøk marï, ki duuö marï, këël wëër marï man wø wëërï ki aani, ŋääa thuwø.",
                    "ID": "28"
                },
                {
                    "text": "'Ba kiper wëër mana wëërï ki aani, ka atöör marï mana jooda, aani umï gäna gänö ko obïth mara,  ni kïtha dhiï ki nywïëny dho okweeny, ni wiira wïïï ki gø, ni dwøga ïïni ki jöö mana ööï ki yie.›",
                    "ID": "29"
                },
                {
                    "text": "«'Ba ï na Edhekaya en, man otïmö na nyuudhi jïrï; yi cwiir man u cämö ki caammi moa näk bär, ni cwiino ööi u poot cämö ki caammi moa näk bär. 'Ba ri dää cwiiri u pïïdhö ni kääu; ni pïïdhu ki jer omøki ni cammu nyïïge.",
                    "ID": "30"
                },
                {
                    "text": "'Ba jiy moo dööŋ ni kwøw røk jø dhi øt Juuda, tietge cäŋa këët piny ni nyaacge.",
                    "ID": "31"
                },
                {
                    "text": "Kiper da jiy mo dööŋ mo tuula wøk ki yi Jerucalem ki bäät Kïn Dhayan. 'Ba gïnögø otïïc Wuuö Jwøki, eni na wïth jammi bëët, ki køør këëyö mare.»",
                    "ID": "32"
                },
                {
                    "text": "'Ba man beeye dwør Wuuö Jwøk na caane kiper nyeny Aciria, ena köö, ni «Eni ba duny yi pääny man, ni bäŋ atheerø mo thöör yi gø kany; këël eni ba nyänh deŋ gø ni käädö ki kwöt leny, ni bäŋ ŋøøm mo di thørø deŋ kiir ki man ethge bäät kiir ki gø.",
                    "ID": "33"
                },
                {
                    "text": "Eni døøk ki jööra cur yi gø ni ba duny yi pääny man.",
                    "ID": "34"
                },
                {
                    "text": "'Ba aani, a na Wuuö Jwøk, pääny man gwøa gwøø ni piema gø kiper nyeŋŋa ki nyeŋ dhaanhnha ma Deebit.» ",
                    "ID": "35"
                },
                {
                    "title": "Kanya Bööt Nyeny Aciria Ki Kanya Nääi",
                    "text": "Køøre nyïïatwiel maal mar Wuuö Jwøk aci twïër mar jø Aciria, ni 'näk jiy ma kume ma dïpa aciel ki pïërabära kurbïïc. 'Ba na päc jiyi ka amöölla cøøn, ka adïëri møn, jiy bëët aputge joot no othøw.",
                    "ID": "36",
                    "reference":"(2 Nyeye 19:35-37)"
                },
                {
                    "text": "Kanyøgø Cenakerëp nyeny Aciria aput tïŋŋö ni døø paare Nineba, ni bëëde yie.",
                    "ID": "37"
                },
                {
                    "text": "'Ba dïcäŋ aciel ni eni lämö øt Nicrøk, jwøk mare, ena put wääde ma Adramëlëk ki wääde ma Carëdher 'näk ko opëëllö; ni ö geni ni reŋge yi ŋööm Ararat. Ni ö wääde ma Ëcaradön ni läw kar gø na nyeya.",
                    "ID": "38"
                }
            ]
        },
        {
            "ID": "OT:ISA.38",
            "name": "Aydheea 38",
            "text": [
                {
                    "title": "Luum Täw Mar Edhekaya",
                    "text": "'Ba ki yïth nïrögøøni, Edhekaya atïmö ni tuu ni ena um thøø. Køøre nyikuŋ Jwøk ma Aydheea wär Amöth aö baŋe ni kööe jïgø, ni «Man bee dwør Wuuö Jwøk, ena köö, ni ‹Caan dwørï, kiper ï thøw; ï ba kwøw.› »",
                    "ID": "1",
                    "reference":"(2 Nyeye 20:1-6, 9-11)"
                },
                {
                    "text": "Kanyøgø Edhekaya nyïme aput løø ri øtø, ni läme jï Wuuö Jwøk,",
                    "ID": "2"
                },
                {
                    "text": "ni kööe, «Wui, Wuuö Jwøk, a kwaya ïïni, par wïïï ki mana bëëda naa caatha køørï na adïëri ki cwïnya bäre, ni tïïa ki gïï mo nëëni ni beyø ki jïrï.» Ni ö Edhekaya ni put jwöŋö døc ni yie ee keeyø.",
                    "ID": "3"
                },
                {
                    "text": "Kanyøgønø dwør Wuuö Jwøk aput ö bäät Aydheea, ni kööe,",
                    "ID": "4"
                },
                {
                    "text": "ni «Ciï ni caanï gø jï Edhekaya ni man beeye dwør Wuuö Jwøk, Jwø kwaru ma Deebit, ena köö, ni ‹Lam marï awïnynya, ni jooda pï nyeŋŋï. 'Ba aani, bäät cwiiri moï mëënna mëënnö ki cwiiri apaar kurbïïc.",
                    "ID": "5"
                },
                {
                    "text": "'Ba ïïni ki pääny man, u piema piemø cer nyeny Aciria, ni gwøa pääny man.›",
                    "ID": "6"
                },
                {
                    "text": "« ‹'Ba man otïmö na nyuudhi mano nyoodha kiperï, a na Wuuö Jwøk, mo nyootha gø ni gïna caana tïïa tïïö.",
                    "ID": "7"
                },
                {
                    "text": "Ka adïëri møn, tïpö man wø nyooth pöödhö mar caa ki bäät gïna no otïïc nyeya ma Eeyeth, tïïa tïïö nee døø ŋääe ki rumme apaar.› » Kanyøgø tïpö man wø nyooth pöödhö mar caa aput døø ŋääe ki rumme apaar. ",
                    "ID": "8"
                },
                {
                    "title": "Luumma Göör Nyeya Ma Edhekaya",
                    "text": "Luubö mana göör Edhekaya nyeny Juuda kanya nø jöön dëëre køør täw, beeye en:",
                    "ID": "9"
                },
                {
                    "text": "Aani, aana köö, ni «Kara atïmö ni cään ki thøø ni cwiiri 'moa poot nøk. Aani, aana nø mäni ki cwiic kwøw moa daa beedø.»",
                    "ID": "10"
                },
                {
                    "text": "Aani, aana köö, ni «Wuuö Jwøk ba jooda këët møn, ni beeye Wuuö Jwøk mana ŋääa kanya bëëda naa kwøw; ni bäŋ dhaanhø mo neena këët møn røk jiy moa en bäät piny. ",
                    "ID": "11"
                },
                {
                    "text": "Dëëra na näk kar bëët jwïëy 'moa, akäl, kaawat man wø ö oduŋkaara mar dïkwääc dïëk wø pudhi wøk. Jwïëy 'moa, aban kaawat man wø tïïc ŋat wø cwääö ka abïïe. Wuuö Jwøk aana ŋul wøk kaamar aŋuun waarø man wø ŋul wøk ri gïr cwääc ka abïïe. Ï na Wuuö Jwøk, ki mana täge ki dïcäŋ këël wäär, aŋuun kwøw mara atïïyï nee cuŋŋe.",
                    "ID": "12"
                },
                {
                    "text": "Aana bëëdö ni cwïnya yaa cïp piny këël amöölla; cuu 'moa bëët atøyï kaawat man wø tïïc ŋuuwi; ki mana täge ki dïcäŋ këël wäär, aŋuun kwøw mara atïïyï nee cuŋŋe.",
                    "ID": "13"
                },
                {
                    "text": "Aana jwöŋö kaamar ojwaak ko olwaarø, ni ö ŋurö mara ni wïnye kaamar dwør akuuru. Nyeŋŋa atal ki mana bëëda naa neeta maal. Wui, Kwäärö Wuuö Jwøk, a ena yi bëëtö mo leth; tïmï ni ïïna kunyi mara.",
                    "ID": "14"
                },
                {
                    "text": "«?'Ba agïne noo caana nø? Kiper Wuuö Jwøk anø cäänö ki aani, ni ö eni ki dëëre kiree ni nø tïïc mare. Aano bëëdö ni dëëra yaa dwøk piny ki yïth cwiiri 'moa bëët, kiper gïna leth na jwøra ki cwïnya.",
                    "ID": "15"
                },
                {
                    "text": "Wui, Kwäärö Wuuö Jwøk, jiy wø bëëdö ni kwøw ki køør køny marï, ni beeye tiere thuwø ni kwøw jwïëy 'moa en. Wui, jööt dëël mara adwøgï kare ni wëëgï a kwøw.",
                    "ID": "16"
                },
                {
                    "text": "Ka adïëri møn, leth bëëtö mana tägö dëëra beeye kiper naa bëënynya. Aana gwøgï ki køør mëër marï, ni kära päth yi buur ränynyö, ni ö raay 'moa bëët ni jarï ge ŋääï.",
                    "ID": "17"
                },
                {
                    "text": "Kiper jwïëc jiy moa en kar bëët jwïëc jøøa no othøw ï ba jiemge, ni jøøa no othøw ï ba pwøcge. Jiy mo wø ci yi buur piny, adïëri marï ba ŋääthge.",
                    "ID": "18"
                },
                {
                    "text": "Jiy moa kwøw beege ni wø pwøc ïïni, kaawat man tïïa dïcäŋi en. Adïëri marï caan wëëe caanø jï obwöre moge.",
                    "ID": "19"
                },
                {
                    "text": "«Ka adïëri møn, Wuuö Jwøk a pieme piemø. Kiper manøgønø, ø wär ki dudi ni ø pöödö ki thøme mo thøøli moge onetø ki yïth nïr kwøw 'moø bëët yi Øt Wuuö Jwøk.»",
                    "ID": "20"
                },
                {
                    "text": "'Ba kar kaaca, Aydheea onø köö, ni «Beerra man lwørge nyïï olämmi moa no omiiø na dhøk, ni twöge gø bäät boor, kiper nee dëëre jöönne.»",
                    "ID": "21"
                },
                {
                    "text": "'Ba Edhekaya thuwø onø pëëö, na «?Agïnaŋø noo tïmö na nyuudhi ki man näk maa cøøa maal yi Øt Wuuö Jwøk?»",
                    "ID": "22"
                }
            ]
        },
        {
            "ID": "OT:ISA.39",
            "name": "Aydheea 39",
            "text": [
                {
                    "title": "Kanya Ö Edhekaya Na Nyooth Jape Jï Jø Babiløn",
                    "text": "'Ba kar kaaca nyeny Babiløn ma Merödak-Baladan o Baladan ajääk baŋ nyeya ma Edhekaya ki weeli ki muuy, kiper ee wïnynyö ni nyeya ma Edhekaya otuu ni nø jöön dëëre.",
                    "ID": "1",
                    "reference":"(2 Nyeye 20:12-19)"
                },
                {
                    "text": "'Ba Edhekaya jiy moa jääŋŋi apänhnhe ki met ec, ni nyooth jammi bëët jïge moa en yi øt kän mare, ni beege gwel-bïrö, ki warkey, ki gïï wø ŋwääi wø tïïc kadø ni met, ki maaw mo pere leth, ki jap  leny moe bëët, ki jammi moe bëët moa perge leth. Bäŋ gïrpiny mo ena yi øde wala mo ena tier buc nyec mare mo odööŋ mo käre nyoodhø jïge.",
                    "ID": "2"
                },
                {
                    "text": "Køøre nyikuŋ Jwøk ma Aydheea aö baŋ nyeya ma Edhekaya ni kööe jïgø, na «?Aŋø, jøøgø ge carge ŋø? ?Ge kälge kaa?» Ni løgi ya Edhekaya, ni «Gena ö baŋa ni ge käla paac mo bäär døc; ge käla Babiløn.»",
                    "ID": "3"
                },
                {
                    "text": "Ni cäŋ pëëö, na «?Agïïaŋø na neenge yi øtø marï?» 'Ba aløk Edhekaya, ni «Jammi bëët moa en yi øda ajootge; ni bäŋ gïn mo odööŋ røk jammi moa en kwör kän 'moa mo kära nyoodhø jïge.»",
                    "ID": "4"
                },
                {
                    "text": "'Ba Aydheea aköö jï Edhekaya, ni «Wïny dwør Wuuö Jwøk, eni na wïth jammi bëët,",
                    "ID": "5"
                },
                {
                    "text": "Wuuö Jwøk aköö, ni ‹Ka adïëri møn, da nïne mo öö mo jammi bëët moa en yi øtø marï, ki moa no okan kwäre moï yïth uut kän ki mana täge ya acääŋŋe këël dïcäŋi en, ge jwïëa Babiløn, ni bäŋgø mo wec.",
                    "ID": "6"
                },
                {
                    "text": "'Ba nyïïkwaayï møøk moo käl dëërï kiree, ge di maaø ki tøŋ ni dïn geni, ni tïmge na jø tïïc yi paan dwøŋ mar nyeny Babiløn.› »",
                    "ID": "7"
                },
                {
                    "text": "Køøre Edhekaya aköö jï Aydheea, ni «Dwør Wuuö Jwøk mana caanï beer.» Kiper Edhekaya acaare ni kööe, ni «Da bëët-mëër ki bëëtö mo beer yïth nïne 'moa.»",
                    "ID": "8"
                }
            ]
        },
        {
            "ID": "OT:ISA.40",
            "name": "Aydheea 40",
            "text": [
                {
                    "title": "Luum Cøm Cwïny Kiper Jø Jwøk ",
                    "text": "'Ba Jwøk maru aköö, ni «Cømmu cwïny jiya; cømmu cwïnyge.",
                    "ID": "1"
                },
                {
                    "text": "Cäännu jø Jerucalem ni mëër you nyoodhø jïge; caannu jïge ni rwaayu rwaaø ki man näk mo bëët laŋ na teek na en bäätge othum, ni kwör raay moge onø cool, kiper a na Wuuö Jwøk gena nø jääla ka ajäla mo orømø ki raay moge bëët.»",
                    "ID": "2"
                },
                {
                    "text": "Da dwøl mo wïnyö mo cwödö, ni «Jiiŋŋu jöör Wuuö Jwøk dï paap, tïïu ki øtjöö dïtëën mo thïïŋ mo dwøŋ kiper Jwøk marø.",
                    "ID": "3"
                },
                {
                    "text": "Beerra man ö aguule bëët ni thøri, ni ö kïte bëët ki thuuri ni dwøgi piny. Beerra man ö kwöra gwalli ni tïï ni pøøth, ni ö kwöra no opäny maal ni tïï ni ree ee päärö.",
                    "ID": "4"
                },
                {
                    "text": "Køøre nø, ajiem mar Wuuö Jwøk onyooth, ni ö jiyi bëët ni putge gø raŋ ge bëët. Luummögø caana Wuuö Jwøki ki dhee kiree.»",
                    "ID": "5"
                },
                {
                    "text": "Dwøl aköö jïra, ni «Gööc piny ki luubö.» Køøre aana köö, na «?A luumma ŋø noo gøøa piny?» Jiy bëët caala luum, na ajiem marge caala wï luum mo oŋøøk yi pwödhö.",
                    "ID": "6"
                },
                {
                    "text": "'Ba luum wø tal, ni päth wïïe piny, kany wø ö jam dhi Wuuö Jwøk wø kwöt dëër gø; kiper ka adïëri møn, jiy caala luum.",
                    "ID": "7"
                },
                {
                    "text": "Luum tal ni päth wïïe piny, 'ba dwør Jwøk marø bëëdö na bäre bäre.",
                    "ID": "8"
                },
                {
                    "text": "Wui, ï na Dhayan na öö ki luubö mo nyään mo met, eth maal bäät kïdi mo bäär ni køpï gø! Wui, ï na Jerucalem na öö ki luubö mo nyään mo met, tïŋ dwørï maal døc ni køpï gø; tïŋ dwørï maal ni ba lwäyï; caanï jï päänye mo Juuda, «Ka adïëri møn, Jwøk maru en!»",
                    "ID": "9",
                    "comment":"Dhayan ki Jerucalem poot na paac aciel."
                },
                {
                    "text": "Raŋŋu, Kwäärö Wuuö Jwøk öö ki teek mo dwøŋ, ni teek bade beeye noo käär piny ki gø. Raŋŋu, eni öö ni käära jøøa ööle kiperge, ni beege jiy moa joode ni wø cäädhi nyïme.",
                    "ID": "10"
                },
                {
                    "text": "Wuuö Jwøk jiye gwøe gwøø, kaawat man wø ö dïkwääyi wø gwøk dïëk moe, kaawat man wø ö eni wø cooŋ nyïïdïëk ki cere, ni käär ge ki kööre, ni bwøth moa näk nyoori ni kääre mëëth.",
                    "ID": "11"
                },
                {
                    "text": "?Aŋø, aŋa na cøt pï naama dwøŋ ki thäny cere ni røma gø? ?Aŋa na røm maalø ki rumi mar yïthakic lweedi mo cenø? ?Aŋa na cooŋ tør mar bäät ŋøøm ni røm gø ki gïr røm? ?Aŋa na røm kïte ki thuuri ki gïr røm?",
                    "ID": "12"
                },
                {
                    "text": "?Aŋa na kööm Jwïëc Wuuö Jwøk, ni nyuunhnha gø ki luup?",
                    "ID": "13"
                },
                {
                    "text": "?Aŋa na mooc gø ka acaara, na wëëk gø kwany tiet jammi? ?Aŋa na pwöny gø ki jöör ŋøl luup ma kare? ?Aŋa na pwöny gø ki leec wïc, na nyooth jöör kwany tiet luup jïgø?",
                    "ID": "14"
                },
                {
                    "text": "Ka adïëri møn, wïth juurre caala ŋïnh pïï mo töön piny ka tier agwäy, ni ge bëëdö kaamar tør mo thiinh mo ena bäät gïr røm. Raŋŋu, Wuuö Jwøk wïth juurre mo wø bëëdö yïth mïëri moa en bäät naama dwøŋ tïŋe maal ni jööt jaak kaamar tør mo otwäät.",
                    "ID": "15"
                },
                {
                    "text": "'Ba këël jer lur Libaanø ba rømi na jer wääŋö ko olämme, ni lääy moa en yie thuwø ba rømi ki man cïbi no olämme mo wø waaŋ.",
                    "ID": "16"
                },
                {
                    "text": "Ki baŋ Wuuö Jwøk, wïth juurre bëët nëëni kaamar gïn mo bäŋ kwäänne, ni raaŋe kaamar gïn mo thiinh døc mo bäŋ tiere.",
                    "ID": "17"
                },
                {
                    "text": "?A ennø, Jwøk pääru gø ki ŋa? ?A kït gïnaŋø nou pääru eni ki gø?",
                    "ID": "18"
                },
                {
                    "text": "Kït gïn wø lam wø tïïc rëëmmö tïïö, ni ö ŋat wø lëënyö ki warkey ni lëëny dëër gø ki warkey, ni ö ŋat wø tïïö ki gwel-bïrö ni kïth dëër gø ki tiimme mo gwel-bïrö.",
                    "ID": "19"
                },
                {
                    "text": "'Ba dhaanhø mo can mo ba løny ki man cïpe ki teeŋ muuy manøgø, jëëtö ki jaath mo teek mo ba laar tøbø, ni määnye ki rëëmmö man tieŋ gø na kït gïn wø lam ni cwöth gø piny ni teek nee ba pädhe.",
                    "ID": "20"
                },
                {
                    "text": "?Aŋø, gïn kuyu? ?Käru wïnynyö? ?Kär caanø jïïu dïkwøŋ ya acääŋŋe? ?Aŋø, tiere poot käru kwanyø en ki mana cak piny ya acääŋŋe?",
                    "ID": "21"
                },
                {
                    "text": "Bee eni ni wø pï piny maal, ni piny ee luuŋ piny, ni jø piny bëëdö ni nëëni kaamar aditwie; ni maal ee peerø kaamar abïï ma gëëŋi, ni ee peerø kaamar oduŋkaara na kar bëëtö.",
                    "ID": "22"
                },
                {
                    "text": "Bee eni ni wø dwøk kwääri piny ni tïïc ge kaamar gïn mo bäŋgø; ni bee eni ni wø tïïc dïŋut luup mo bäät piny kaamar gïn mo bäŋ tiere.",
                    "ID": "23"
                },
                {
                    "text": "'Ba kanyo pootge ni ge poot kär tïmö kaamar nyijaath mo onø piith,  ni ge poot kär tïmö kaamar nyijaath mo onø tøøk, mo lweete onø këët piny yïth ŋøøm, Wuuö Jwøk jamø wëëge kwöt bäätge ni talge, ni ö geni ni køøli ya apwøyaweerø kaamar lethø.",
                    "ID": "24"
                },
                {
                    "text": "Wuuö Jwøk na en kur keere aköö, ni «?Aano päänynyu gø ki ŋa? ?Aŋa ni röömwa ki gø?»",
                    "ID": "25"
                },
                {
                    "text": "Lwïthu ni raŋŋu maal mø. ?Japøge bëët ocwääya ŋa? Bee eni ni wø bëëdö na wïc bäätge ni wø ŋäc kwäänge, ni ge cwøle cwølø bëët ni man nø cwøle ka nyeŋ gø. 'Ba kiper mana näk mo dööŋö mare ki teek mare opöödhö, bäŋ aciel dëët japøge mo rwäänyi.",
                    "ID": "26"
                },
                {
                    "text": "Wui, u na nyïïkwaac Jeekap, ni bee u na jø Icriel, ?aŋø ni ŋuru ni kööu, ni «Waŋjöö marwa arwäänyö ki baŋ Wuuö Jwøk, ni ö luup gïïa leth na en bäätwa ni pöödhe ki bäät Jwøk marwa ni käre ŋølø»?",
                    "ID": "27"
                },
                {
                    "text": "?Aŋø, gïn kuyu? ?Käru wïnynyö? Wuuö Jwøk beeye Jwøk man wø bëëdö na bäre bäre, ni bee eni na cwääc piny bäre; eni dëëre ba øc piny ni eni ba ööl. Ena Jwøk mo tier leec wïc mare ba løny ki kwany.",
                    "ID": "28"
                },
                {
                    "text": "Eni cïpö ki teek jï jiy moa no ööl, ni ö ŋata bäŋ teek jïre ni mooc gø ki teek mo opöödhö.",
                    "ID": "29"
                },
                {
                    "text": "Këël wøpe kiree wø tïmö ni jägö ni dëëtge øya piny, ni ö obwöc cwøwi moa teek ni tïm tietge ni cwänyö ni ge päänhnhö.",
                    "ID": "30"
                },
                {
                    "text": "'Ba jiy mo wø bëëdö ni ge ŋäätha Wuuö Jwøk ge jïtö ki teek mo nyään; ni määtge ki bwöm kaamar odhuuth, ni rïïŋge ni ge ba ööl, ni cääthge ni tietge ba øc piny.",
                    "ID": "31"
                }
            ]
        },
        {
            "ID": "OT:ISA.41",
            "name": "Aydheea 41",
            "text": [
                {
                    "title": "Luum Dïkunyi Mar Jø Icriel ",
                    "text": "Wuuö Jwøk aköö, «U na wïth juurre mo wø bëëdö yïth mïëri moa en bäät naama dwøŋ, noukïïl nyïma ni cegu ïthu baŋa. Beerra man ö wïth juurre ni jïtge ki teek mo nyään, ni öge kany mo cään ni cäänge. Beerra man öge nee wa røømwa ki ge kar løøk.",
                    "ID": "1"
                },
                {
                    "text": "?Aŋa noo tïŋ maal ki ŋat mo käla kur tuul-cäŋ, ni cwøla gø ki køør adïëri mare kiper tïïc mare, nee wïth juurre cïp cere, ni tïïc nyeye ni ena tiere, nee ge tïïe kaamar tør ko opëëllö mare, ni tïïc geni ka atheerø mare kaamar lethø mo okøøl apwøyaweerø?",
                    "ID": "2"
                },
                {
                    "text": "Eni køørge orieme ni pöödhe ni bäŋ gïn mo tägi dëëre, ni tïme ni bäŋ gïn mo gal wääth mare.",
                    "ID": "3"
                },
                {
                    "text": "?Aŋa na tïïc gïnögø na wëëk gø thur kare, na cwøl beenhnhe ki mana täge dïkwøŋ? Bee aani na Wuuö Jwøk na nut wïlöölö noo nut ya aŋuudi, ni bee aani na eni.",
                    "ID": "4"
                },
                {
                    "text": "«'Ba wïth juurre mo wø bëëdö yïth mïëri moa en bäät naama dwøŋ noo neenge gïnögø, geno put lwäyö, ni ö jøøa en teegi mo piny ni tïm dëëtge ni kwanynyi,  ni cooŋge rege ni öge kany mo cään.",
                    "ID": "5"
                },
                {
                    "text": "Ni ö ŋat atut man nø ni køny ŋat atut mare, ni kö ŋati man nø ki watge, ni ‹Mak cwïnyï!›",
                    "ID": "6"
                },
                {
                    "text": "'Ba rëëmmö cwïny ŋat wø leeny warkey ocøme, ni ö ŋat wø den nywïëny ki guduum nee tïmge ni pøøth ni cøm cwïny ŋat thääth, ni ge köö jï ŋat wø kup nywïëny, ni ‹Tïïc marï beer;› ni ö ŋat gur ni put kït gïn wø lam cwöth piny ni teek, ni gur gø ki mucumääre nee ba pädhe.",
                    "ID": "7"
                },
                {
                    "text": "«Wui, ï na dhaanhnha ma Icriel ni bee ï Jeekap na näk yaa jierø, ni bee ï na nyikwaar nyawatwa ma Eeberam,",
                    "ID": "8",
                    "comment":"Nyeŋ Icriel wala Jeekap man ni kany en wäŋŋa jø Icriel bëët ni beege nyïïkwaac Jeekap."
                },
                {
                    "text": "ïïna käla ki teegi mo piny, niï cwöla ka kany mo bäär døc, ni kööa, ni ‹Ïïna dhaanhnha;› aani, ï yaa nø jier niï ba kwiera këët.",
                    "ID": "9"
                },
                {
                    "text": "Kärï lwäyö, kiper a nut buutï, ni ba bwøk cwïnyï, kiper aana Jwøk marï. Ï tïïa tïïö niï teek, ni kønya ïïni, ni jøla ïïni ki cer cwïïa ni wø tïïya adïëri.",
                    "ID": "10"
                },
                {
                    "text": "«Ka adïëri møn, jø wø bëëdö ni manynya wëër ki ïïni bëët wïthge olääy ni putge nipäät, ni ö jøøa bëëdö ni gëëmö ki ïïni bëët ni rwäänyge ni tïmge ni bäŋgø.",
                    "ID": "11"
                },
                {
                    "text": "Jøøa män ki ïïni geno manynyï ni ba jootï geni, ni ö jøøa many leny ki ïïni ni tïmge ni bäŋgø na bäre bäre.",
                    "ID": "12"
                },
                {
                    "text": "Kiper bee aani na Wuuö Jwøk, Jwøk marï, ni wø jøl cer cwïïï, ni wø köö ki ïïni, ni ‹Kärï lwäyö, ï kønya kønyø.›",
                    "ID": "13"
                },
                {
                    "text": "Wui, Jeekap, ï na rööm twöŋö, ni bee ï na Icriel na thiinh, kärï lwäyö, kiper aani ki dëëra ï kønya kønyø. Manøgø caana aani, a na Wuuö Jwøk, na wïïl ïïni wøk, a na Jwø Icriel na en kur keere.",
                    "ID": "14"
                },
                {
                    "text": "Ka adïëri møn, ï tïïa tïïö niï caala gïr dïn man wø tut dhäki, na teeŋ gïr dïn mo nyään mo beth mo lage thööth, nee wïth kïte dwøgï piny ki gø, ni nyaaï thuuri piny ki gø ni tïmge kaamar lethø.",
                    "ID": "15"
                },
                {
                    "text": "Geno kwørï ni køøli ya jamø, ni puti ya apwøyaweerø keethø. 'Ba ïïni, yiï omïnni ki aani, a na Wuuö Jwøk, ni jiemï aani, a na Jwø Icriel na en kur keere.",
                    "ID": "16"
                },
                {
                    "text": "«Jøøa can ki jøøa no oööl ge bëëdö ni ge manynya pïï, ni ge ba jïti, ni ö lëëpge ni bëëtge no otal ki riew. 'Ba a na Wuuö Jwøk, döötge wïnynya wïnynyö, ni kønya geni, ni ba wiia geni, a na Jwø Icriel.",
                    "ID": "17"
                },
                {
                    "text": "Aani näm wëëga kwödö ki bäät thuuri moa leer, ni wëëga pïï kwön wøk ki yïth gøli. Dïtëën tïïa tïïö na puul mo päŋ ki pïï, ni ö ŋöömma no otal ni wëëga gø cöödö ki jøør.",
                    "ID": "18"
                },
                {
                    "text": "Aani wïth jenni ma teeŋi wëëga tuuö dïtëën,  ni beege jenni mo perge leth, ki thëëbe, ki jaath man wø nyïïe wel na maaw, ni ö ŋöömma no otal ni wëëga gø tuuö ki jenni mo bëëdö ni mar, mo bøøge moge ba øc piny,",
                    "ID": "19"
                },
                {
                    "text": "nee joot jiyi, ni ŋäcge gø, nee caarge ni kwanyge tier gø, ki man näk mo bee aani na Wuuö Jwøk ki dëëra kiree na tïïc gø, ni bee aani na cwääc gø, a na Jwø Icriel na en kur keere.»",
                    "ID": "20"
                },
                {
                    "text": "Wuuö Jwøk, eni na nyeny nyïïkwaac Jeekap, aköö, ni «Caannu luubö maru, ni kälu gïïa näk cwïnynyu päŋ ki ge nyïm.",
                    "ID": "21"
                },
                {
                    "text": "Kälu juu mou mo wø lammu, nee gïïo tägi yi nyïm caange jïwa, caannu gïïa no opöödhö, nee tietge kwanywa, nee wa cätwa kiperge na aŋuunge ŋäcwa, wala caannu gïïo tägi yi nyïm jïwa.",
                    "ID": "22"
                },
                {
                    "text": "Caannu gïïo en yi nyïm jïwa, nee ŋäcwa ni uuna juu møn; tïïu ki gïn mo beer wala mo raac, nee cwïnywa bwøkge ni lwäcwa.",
                    "ID": "23"
                },
                {
                    "text": "'Ba uuni, uuna gïï mo bäŋ karu, ni tïïe mou bäŋ gïn duuge, ni ŋat wø jier uuni, ec raac ki gø.",
                    "ID": "24"
                },
                {
                    "text": "«'Ba aani, a na Wuuö Jwøk, a tïŋŋa maal ki dhaanhø ki jï løø wï-piny, 'ba eno ööi ki jï løø kur tuul-cäŋ ni cøøra nyeŋŋa, ni ööe ni nyør kwääri, kaaman wø ö dïcwäc dääe wø nyør odhöönh.",
                    "ID": "25"
                },
                {
                    "text": "?Aŋa na cäänö kiper gïn ki mana täge dïkwøŋ, kiper nee ŋäcwa, wala caana gø ki mana täge ya acääŋŋe, nee wa köwa, ni ‹Mare beeye adïëri›? Ka adïëri møn, bäŋ ŋat mo ocaan gø, ni bäŋ ŋat mo okøp gø wala ŋat mo owïny luup mou.",
                    "ID": "26"
                },
                {
                    "text": "Bee a na kwøŋ Dhayan na näk Jerucalem cäännö dïkwøŋ, ni kööa, ni ‹Neenï, gïïo tägi beege ii,› ni jääga baŋe ki dhaanhø mo køp luubö mo nyään mo met.",
                    "ID": "27"
                },
                {
                    "text": "Aana rääŋö, 'ba bäŋ aciel mo jaal dhee. Bäŋ aciel dï juu moøgø mo cïpi ka acaara, ni bäŋ aciel mo oløk pïëc jïra kany wø pëënynya geni.",
                    "ID": "28"
                },
                {
                    "text": "Ka adïëri møn, ge patha adïëri, ge bëët, ni tïïe moge bäŋ tietge, ni kïtge moa no otïïö bäŋ tietge, 'ba ge caala jamø jaak.»",
                    "ID": "29"
                }
            ]
        },
        {
            "ID": "OT:ISA.42",
            "name": "Aydheea 42",
            "text": [
                {
                    "title": "Luumma Caan Wuuö Jwøki Kiper Dhaanhnhe Na Jiere ",
                    "text": "Wuuö Jwøk aköö, ni «Ka adïëri møn, man beeye dhaanhnha, na näk yaa jølø, ni beeye na jiera na met yia ki gø; jwïëy 'moa okïtha bääte, ni ö eni ni tïïc ŋøl luup mana näk kare bäät wïth juurre.",
                    "ID": "1"
                },
                {
                    "text": "Eni ba lweelli, ni dwøre ba tïŋ maal, ni dwøre ba wïnynyi nyeŋ jïëthe.",
                    "ID": "2"
                },
                {
                    "text": "Eni otöök mo onyøc, ba toore, ni lamba mo manynya thøø ba nääe; 'ba ŋøl luup mana näk kare beeye noo tïïe.",
                    "ID": "3"
                },
                {
                    "text": "'Ba eni këël kanyo tïïc ŋøl luup mana näk kare bäät piny, eni ba ööl, ni ba døø ŋääe. 'Ba wïth juurre mo wø bëëdö yïth mïëri moa en bäät naama dwøŋ, ge bëëdö ki ŋäädhe ni ge køya ciik mo gø.»",
                    "ID": "4"
                },
                {
                    "text": "Wuuö Jwøk, eni na cwääc maal ni ee peerø, na cwääc piny ki japa no otuy na en yie, eni na tïïc jiy nee bëëtge ni ge jwïëy bäät piny, na cïp kwøw jï jiy mo wø cäädhi bäät piny, ena köö,",
                    "ID": "5"
                },
                {
                    "text": "ni «Aani, a na Wuuö Jwøk, ïïna cwøla ki køør adïëri mara; ï maa maaø ki cerï ni koora ïïni, ni tïïa ïïni ni ïïna ŋato wëëk luumma tuuda ki jiy thur kare, ni ïïna tar kiper wïth juurre,",
                    "ID": "6"
                },
                {
                    "text": "nee nyeŋ cööye japï, nee jiy moa no otwöö uut tööc nee ge pätï, ni beege jø wø bëëdö kwör tööc moa cøl yi muudhö.",
                    "ID": "7"
                },
                {
                    "text": "«Aani, aana Wuuö Jwøk, ni manøgø beeye nyeŋŋa; ajiem mara ba wëëga ŋat mør, ni pwøc mara ba wëëga kït gïï wø lam.",
                    "ID": "8"
                },
                {
                    "text": "Ka adïëri møn, jammi moa caana dïkwøŋ anø tägö; 'ba ennø, u cäänna cäännö ki jammi møøk mo nyärö. 'Ba kanyo pootge ni kär tägö, caana caanø jïïu.» ",
                    "ID": "9"
                },
                {
                    "title": "Duut Mo Pwøca Wuuö Jwøk Ki Gø",
                    "text": "Wärru ki duut mo nyään jï Wuuö Jwøk, wärru nou pwøya nyeŋŋe, u ni en teegi mo piny! Pwøyu nyeŋŋe, u ni wø cäädhi dï naama dwøŋ, ki gïï wø en yi naama dwøŋ bëët. Pwøyu nyeŋŋe, u na wïth juurre mo wø bëëdö yïth mïëri moa en bäät naama dwøŋ, ki u jø wø en yïthge bëët.",
                    "ID": "10"
                },
                {
                    "text": "Beerra man ö paana näk dïtëën ki päänye moa en yie ni tïŋge döötge maal ni ge pwøya Wuuö Jwøk; beerra man ö atude mo wø bëët jø Këdar yïthge ni mïn yïthge. Beerra man ö jø wø bëëdö Cela ni wärge ni döötge ena maal; beerra man kwöŋge ki met ec ni ge ena wïth kïte.",
                    "ID": "11"
                },
                {
                    "text": "Beerra man ö geni ni pwøcge Wuuö Jwøk, ni caange ajiem mar gø jï wïth juurre mo wø bëëdö yïth mïëri moa en bäät naama dwøŋ.",
                    "ID": "12"
                },
                {
                    "text": "Wuuö Jwøk dønynya wøk kaamar oteen leny, eni këëyö mare nyoodhe nyoodhø kaamar ŋat leny; eni twäätö ri leny, twäätö møn ni dwøre ena maal. Eni ööa maal bäät nyïïmän moe ni bööt geni.",
                    "ID": "13"
                },
                {
                    "text": "Wuuö Jwøk aköö, ni «Aana bëëdö ki kany mo bäär naa lïŋö, aana bëëdö ni aano nikïïl ni dëëra yaa juunynyö. 'Ba ennø, kaaman wø tïïc dhaagø mo ogøøc mäc lwaarri, aani, a köök ni jwëëya døc ni laba ree.",
                    "ID": "14"
                },
                {
                    "text": "Kïte ki thuuri wëëga pädhö, ni ö japa no otuy bäätge bëët ni talge; näm wëëga dwön ni ŋørge ni tïmge na acuul, ni taala pulli.",
                    "ID": "15"
                },
                {
                    "text": "Cööye bwødha bwødhø ki waŋjöö mo kucge, ge pieya pieyø ki nyeŋ jïëthe mo kucge. Muudhö tïïa tïïö na tar nyïmge,  ni ö kwöra gwalli øtjöö ni tïïa ge ni pøøth. Gïïögøøni beege noo tïïa, ni ge ba wïïa jaak ni kära tïïö.",
                    "ID": "16"
                },
                {
                    "text": "'Ba jø wø ŋääth juu mo wø tïïc ki ceŋ, ni wø köö jï kït gïï wø lam, ni ‹Uuna juu mowa,› ge dwøga ŋäthge ki lään wïc mo dwøŋ.» ",
                    "ID": "17"
                },
                {
                    "title": "Luum Cöörö Ki Luum Meŋ Mar Jø Icriel",
                    "text": "Wuuö Jwøk aköö, ni «Wïnynyu, u na meŋŋe ii! Raŋŋu, u na cööye ii, nee jootu.",
                    "ID": "18"
                },
                {
                    "text": "?Aŋa na cwør ni kaala dhaanhnha, wala na miiŋ ni caala eni na jääŋŋa? ?Aŋa na cwør ni caal eni na bëëdö ki bëët-mëër ki aani en, wala mo caala eni na dhaanhnha, a na Wuuö Jwøk?",
                    "ID": "19"
                },
                {
                    "text": "«Uuna rääŋö ki jammi mo thööth, 'ba tietge käru kwanyø; ïthu bëëdö ni ŋammø, 'ba bäŋ gïï mo wïnynyu.»",
                    "ID": "20"
                },
                {
                    "text": "Wuuö Jwøk yie amïnnö ki køør adïëri mare ki man tïïc ciik moe ni pere leth, ni ee jiemø.",
                    "ID": "21"
                },
                {
                    "text": "'Ba jøøgø, gena wï jur mo omaa ki tøŋ ni twier geni, ge bëët, gena leeŋ yïth buri, ni kaan geni uut tööc; gena mak ki tøŋ ni bäŋ ŋat mo owïïl geni wøk, ni käl geni ni bäŋ ŋat mo oköö, ni «Duu geni.»",
                    "ID": "22"
                },
                {
                    "text": "?Aŋa dïïu noo wïny gïn, wala cega ïthe ki luup moo en yi nyïm?",
                    "ID": "23"
                },
                {
                    "text": "?Aŋa na tïïc Jeekap nee mak ki tøŋ? ?Aŋa na tïïc eni na Icriel nee twier? ?Aŋø, patha Wuuö Jwøk na bääyø dëëre, na kweerø ki man cäädhø ki uutjïëthe moe, na kweerø ki man jïëø ciik moe?",
                    "ID": "24"
                },
                {
                    "text": "Kiper manøgønø, wëër mare ni wø liel kaamar maac, na caal mäc leny, akøny bäätø, ø na jø Icriel, ni wëëk maac liel ki deŋ Icriel bäre; 'ba øøna bëëdö ni tier gø poot ba kwanyø. Øøna waaŋ Wuuö Jwøki ki maac, ni bëëdø ni bäŋ gïn mo caarø kiper gïna tägö.",
                    "ID": "25"
                }
            ]
        },
        {
            "ID": "OT:ISA.43",
            "name": "Aydheea 43",
            "text": [
                {
                    "title": "Luum Køny Man Køny Jø Icriel Ki Gø ",
                    "text": "'Ba ennø, Jeekap, Wuuö Jwøk na cwääc ïïni, na tïïc ïïni, ï na Icriel, ena köö, ni «Kärï lwäyö, kiper ïïna nø wïïla wøk, ïïna nø cwøla ki nyeŋŋï, ni ïïna thööŋŋa!",
                    "ID": "1"
                },
                {
                    "text": "Kany wø cäädhï yïth pïï, aano bëëdö naa nut buutï; ni kany wø cäädhï yïth näm, ï ba køøl pïïyi. Kany wø cørï yi maac, ï ba waaŋ, niï ba gut leep maaci.",
                    "ID": "2"
                },
                {
                    "text": "Kiper bee aani na Wuuö Jwøk, Jwøk marï, a na Jwø Icriel na en kur keere bee aani na pïëmï marï. Ijep anø coola karï, ni ö Kuuci ki Ceba ni nø wiila ge ki ïïni.",
                    "ID": "3"
                },
                {
                    "text": "Kiper mana näk mo perï leth jïra, ni ïïno wøørø, naa mëër ki ïïni, jiy møøk laa karï, naa coola wïth juurre kar jwïëy moï.",
                    "ID": "4"
                },
                {
                    "text": "Kärï lwäyö, kiper a nut buutï; jiy moo käl riï tïïa tïïö nee öge ki jï løø kur tuul-cäŋ, ni cuuŋa uuni ki jï løø kur pänh-cäŋ.",
                    "ID": "5"
                },
                {
                    "text": "Caana caanø jï wï-piny, ni kööa, ni ‹Cïp geni!› Ni caana gø jï tier-piny, ni kööa, ni ‹Ge kär mänï. Duu wääta ki kwöra enge yie na bäär, ni duuï nyïïa ki yïth teegi mo piny,",
                    "ID": "6"
                },
                {
                    "text": "ni beege jiy bëët moa näk cwøla ri nyeŋŋa, na cwääa kiper ajiem mara, ni beege moa tïïa ki cera kiree.› »",
                    "ID": "7"
                },
                {
                    "text": "Käl jiy wøk moa näk nyeŋge dagø, 'ba gena cööye; ni kälï jiy wøk moa näk da ïdhi jïge, 'ba gena meŋŋe.",
                    "ID": "8"
                },
                {
                    "text": "Wïth juurre bëët dëëtge anø dwalge, ni cooŋge dëëtge kanya ciel. ?Aŋa dëëtge noo caan tier gïn en, noo køp gïïa dïkwøŋ jïïø? Beerra man känge ki jiy mo tier gïnögø ŋäcge naa adïëri marge ŋäc, nee wïny jiyi ni köge, ni «Bee kare.»",
                    "ID": "9"
                },
                {
                    "text": "'Ba Wuuö Jwøk aköö, ni «Uuni, uuna jiya moa ŋäc tier gïnögø ni wø caan gø. Ni bee u na jiya moa näk yaa nø jier, ki man ŋäyu aani ni ŋääthu aani, ki man kwanynyu tiere ni bee aani na eni. Bäŋ Jwøk mør mo onut dïkwøŋ, ni bäŋ gø këët mo öö køøra.",
                    "ID": "10"
                },
                {
                    "text": "Aani, bee aani na Wuuö Jwøk; ni bäŋ pïëmi mør këët ni näk mo paa aani.",
                    "ID": "11"
                },
                {
                    "text": "Bee aani na nø køp gïno tïïa, ni piema uuni, ni caana tier gø, ni bäŋ jwøk mo path mo obëëdö yïthakiyu. Kiper manøgønø, uuna jøøa ŋäc tier gïnögø ni wø caan gø. Manøgø beeye dwøra, a na Wuuö Jwøk. Bee aani na Jwøk.",
                    "ID": "12"
                },
                {
                    "text": "Ki mana täge cøøn bee aani na eni, ni bäŋ ŋat mør mo piema dhaanhø cera. Aani, mara wø tïïa tïïö, ?'ba aŋa ni wø wiil gø?»",
                    "ID": "13"
                },
                {
                    "text": "Man bee dwør Wuuö Jwøk, eni na Jwø Icriel na en kur keere na wïïl u wøk, ena köö, na «A jääga Babiløn ki jø leny kiperu, ni ö jø Kaldia bëët ni päärge wøk, ni ge aay ka baabuure mo wø töötge kiperge.",
                    "ID": "14"
                },
                {
                    "text": "Bee aani na Wuuö Jwøk, Jwøk maru na en kur keere, ni bee aani na nyeya maru na cwääc Icriel.»",
                    "ID": "15"
                },
                {
                    "text": "Man bee dwør Wuuö Jwøk, eni na tïïö ki jöö mo cøra dï naama dwøŋ, ni beeye jöö mo cøra dï pïï mo kwödö ni teek,",
                    "ID": "16"
                },
                {
                    "text": "na tïïc jïëth okwëënyi mo leny, ko okwëënyi, ki jø leny ko otëëk leny nee öge; 'ba geni, gena put päänhnhö ni ge kär duu maal këët, ni putge thøø kaamar maac mo obïbö;",
                    "ID": "17"
                },
                {
                    "text": "Wuuö Jwøk aköö, ni «Kär wïthu parru ki gïïa dïkwøŋ, ni ba lääŋŋu jammi moa no opöödhö.",
                    "ID": "18"
                },
                {
                    "text": "Ka adïëri møn, aani, da gïn mo tïïa tïïö mo nyään, gïneca tägö ennø. ?Aŋø, 'ba nëëni jïïu? Aani da jöö mo tïïa tïïö mo cøra paaba näk tëën, ni tïïa ki näm mo cøra paaba no otal.",
                    "ID": "19"
                },
                {
                    "text": "'Ba lääc paap aano jiemge, ni beege orude ki ude, kiper pïï moa cïba paaba näk tëën, ki näm moa tïïa paaba no otal, naa mooya jiya moa näk yaa jierø ki gïn maathge.",
                    "ID": "20"
                },
                {
                    "text": "Jiya moa tïïa kiper dëëra ajiem mara caange caanø.",
                    "ID": "21"
                },
                {
                    "text": "«'Ba ï na Jeekap, nyeŋŋa kärï cwølø. Wui, ï na Icriel, ïïna jøøm ki aani.",
                    "ID": "22"
                },
                {
                    "text": "Bäŋ dïëk mo iï cïbö jïra no olämme mo wø waaŋ bäre, naa kärï wøørø ko olämme moï møga. Yiï kära cwaadø ki man cïpï ki muuce mo beel, niï kära öölö ki man cïpï ki jer wø jïcge ŋwääi ni met.",
                    "ID": "23"
                },
                {
                    "text": "Bäŋ teeŋ thieŋ mo wø ŋwääi ni met mo iï ŋeeø ki gwel jïra, ni bäŋ dwäle mo olämme moï mo yia iï tïïö ni met ki ge. 'Ba yia acwaatï ki raay moï, ni öölï a ki gïïa bayï.",
                    "ID": "24"
                },
                {
                    "text": "«'Ba bee aani ki dëëra kiree ni wø wëën raay moï bëët kiper nyeŋŋa; ni wïïa ba para ki raay moï këët.",
                    "ID": "25"
                },
                {
                    "text": "Par wïïa ki japa no opöödhö, ni carø luup 'moø na aciel. Caan luubö marï nee ŋäc ni marï adïëri.",
                    "ID": "26"
                },
                {
                    "text": "Kwaru mana dïkwøŋ atïïö ki raay, ni ö jøøa cäänö na karï ni bääcge dëëra.",
                    "ID": "27"
                },
                {
                    "text": "Kiper manøgønø, dïlämme moa kwörge døøŋŋø mo wø tïïö kanya en kur keere, otïïa nee bëëtge ni ba waany. Nyïïkwaac Jeekap ocïba nee ge 'näk, ni tïïa geni na jø Icriel nee ge jøøŋŋi.",
                    "ID": "28"
                }
            ]
        },
        {
            "ID": "OT:ISA.44",
            "name": "Aydheea 44",
            "text": [
                {
                    "text": "«'Ba ennø, cek ïthï, ï na dhaanhnha ma Jeekap,  ni bee ï Icriel na näk yaa nø jier.",
                    "ID": "1",
                    "comment":"Nyeŋ Jeekap wala Icriel man ni kany en wäŋŋa jø Icriel bëët ni beege nyïïkwaac Jeekap."
                },
                {
                    "text": "Man beeye dwør Wuuö Jwøk, eni na tïïc ïïni, na cwääc ïïni ec, eni noo køny ïïni, ena köö, ‹Wui, dhaanhnha ma Jeekap, ni bee ï Jecurun na näk yaa nø jier, kärï lwäyö.",
                    "ID": "2",
                    "comment":"Jecurun beeye nyeŋ Icriel mør, ni tiere beeye ŋat mo mare adïëri."
                },
                {
                    "text": "Kiper aani pïï otïïa nee kwötge ki yi ŋöömma no onäk riewi, ni tïïa nyeŋ näm ni kwödö ki yi ŋöömma no otal. Jwïëy 'moa ojääŋŋa bäät jø okäl dëërï, ni bëët gwïëthi mara ni ena bäät nyïïkwaayï;",
                    "ID": "3"
                },
                {
                    "text": "ni ö geni ni tïmge kaamar gïï mo tuul wøk ka yïthakic luum, ni caala jenni mo ena deŋ naam.›",
                    "ID": "4"
                },
                {
                    "text": "'Ba ki dï jøøgø, ŋat mør köö, ni ‹Aana mar Wuuö Jwøk;› ni ö maya ni cwøl nyeŋŋe ri Jeekap; ni ö mørri ni gööt cere, ni ‹Manna mar Wuuö Jwøk,› ni cak nyeŋ Icriel na nyeŋ mo owøørø.» ",
                    "ID": "5"
                },
                {
                    "title": "Wuuö Jwøk Beeye Jwøka Eni Keere",
                    "text": "'Ba man beeye dwør Wuuö Jwøk, eni na nyeny Icriel, na wïïl jø Icriel wøk, ni bee eni na Wuuö Jwøk, eni na wïth jammi bëët, ena köö, «Bee aani na wïlöölö ni näga aŋuudi, ni bäŋ Jwøk mør këët ni näk mo paa aani.",
                    "ID": "6"
                },
                {
                    "text": "?Aŋa ni caal aani? Beerra man ö ŋateca ni køp mare ni caan gø; beerra man peeth gø nyïma na kare, ni caan gïïa tägö bëët ki mana täge ki kanya këëlla tier wï jur piny ki kany mo bäär cøøn. Ni put gïno tägi yi nyïm caan jïge thuwø.",
                    "ID": "7"
                },
                {
                    "text": "Käru bwøk ni ba lwäyu. ?Aŋø, kära caanø jïïu ni køba gø ki mana täge kany mo bäär cøøn? 'Ba uuni bee u na ŋäc tiet jammi 'moa ni wø caan gø! ?Aŋø, da jwøk mør këët ni näk mo paa aani? Ka adïëri møn, bäŋ Kïdi mør këët; bäŋ aciel mo ŋääa.»",
                    "ID": "8"
                },
                {
                    "text": "Jø wø tëëŋö ki kït gïï wø lam, ge bëët bäŋ karge, ni jap wø perge leth jïge bäŋ gïn duuge, ni këël jiy moa køp ni tiet gïïögø ŋäcge, tïmö ni gïïögø kucge, ni kärge neenø, ni put tïmö na lään wïc jïge.",
                    "ID": "9"
                },
                {
                    "text": "?Aŋa ni wø tïïö ki kït jwøk, ni wø tieŋ kït gïn wø lam mo bäŋ gïn duue dëëre?",
                    "ID": "10"
                },
                {
                    "text": "Ka adïëri møn, geni ki jø wø wøør kït gïïögø, wïthge olääy, kiper jø wø tëëŋö, gena jiy jaak. Beerra man cooŋge dëëtge, beerra man öge maal, beerra man tïm dëëtge ni kwanynyi ki lwär, beerra man wëëk geni bëët lään wïc.",
                    "ID": "11"
                },
                {
                    "text": "Rëëmmö man wø thädhö ki nywïëny, nywïënyö wø di thäädhö ni tïïe ka maac, ni thääth gø ki nyööl na kït gïn wø lam, ni tïïe ka cere na teek. 'Ba eni thuwø wø näk käci nääö ni tïm dëëre ni jääk; ni nägi ya riewi kiper mana käre mäthö ki pïï.",
                    "ID": "12"
                },
                {
                    "text": "Ŋat mør tieŋa jaath, ni røm gø ki thøør røm, ni kiiw gø ki belø, ni tieŋ gø ki dïnöök, ni røm gø ki gïr røm, ni tïïc gø na kït dhaanhø, ni mïërö ni caala dhaanhø, nee tïme ni bëëdö yi øtø.",
                    "ID": "13"
                },
                {
                    "text": "Ka adïëri møn, teeŋ ŋatøgø jer lur Libaanø mo bäyö wø ŋøde piny kipere, ni jier teeŋ jenni moa teek møga nee bëëtge dï lul jïre kaace. Ni ö eni ni piith jaath lur Libaanø, ni tïïyi ya køthi nee døøŋŋe.",
                    "ID": "14"
                },
                {
                    "text": "Køøre nø, tïmö na jer maac jï dhaanhø. Møøk wø lwøre lwørø ni juŋe ki ge, ni äp møga ni thaal cam ki ge; ni tieŋ mør na kït gïn wø lam, ni wøør gø. Eni kït gïn wø lam wø di tieŋø møn, ni këël cøŋŋe piny nyïm gø.",
                    "ID": "15"
                },
                {
                    "text": "Thäk jenni møga wø kïthe maac; ni bul rïŋö ki ge ni cam gø ni jääŋe. Eni thuwø wø juŋö ki maac ni kööe, ni «Yaa, dëëra amurrö, maac apwøa møn.»",
                    "ID": "16"
                },
                {
                    "text": "'Ba thäk møga wø di tïïö na kït gïn wø lam ni ee tieŋø na jwøk mare, ni këël cøŋŋe piny nyïm gø ni wøør gø,  ni läme jï gø ni kööe, ni «Piem aani, kiper bee ï na jwøk mara.»",
                    "ID": "17"
                },
                {
                    "text": "'Ba geni bäŋ gïn mo ŋäcge ni tier gø ba kwanyge, kiper nyeŋge omiiø nee ba nëënge, ni cwïnyge otïïö ni teek kiper nee tiere ba ci cwïnyge.",
                    "ID": "18"
                },
                {
                    "text": "Ni bäŋ ŋat mo para wïïe, wala ŋat mo da gïn ŋääe, wala ŋat mo kwanya tier gø mo köö, ni «Aani, thäk jenni anø kïtha yi maac ni nø thaala cam ki cuk moe, ni bula rïŋö ki ge ni cama gø. ?A ennø, maya daa tïïö na gïn mo Jwøk yie raac ki gø, ni këëlla cøŋŋa piny nyïm gïn ma jaath jaak?»",
                    "ID": "19"
                },
                {
                    "text": "Teeŋ ŋatøgø tïmö ni cama bur, ni bee cwïny man wø cøøk dhaanhø na tïïc eni nee gaa wøk. Ni ba løny jïre ki man piem dëëre, ni dëëre ba pëënynye, na «?Aŋø, man paa tööt ni cer cwïïa en?» ",
                    "ID": "20"
                },
                {
                    "title": "Wuuö Jwøk Wïïe Ba Wïl Ki Jiye",
                    "text": "«Wui, ï na Jeekap, ni bee yi na Icriel, par wïïï ki gïïögø, kiper ïïna dhaanhnha; ïïna nø cwääa ni ïïna dhaanhnha. Wui, ï na Icriel, wïïa ba wïl ki ïïni.",
                    "ID": "21"
                },
                {
                    "text": "Gïïa reyø bëët na bayï anø paanya bäätï kaamar pöölö mo odhïŋ, ni nø paanya raay moï kaamar rwöc. Duu baŋa, kiper ï ya nø wïïl wøk.»",
                    "ID": "22"
                },
                {
                    "text": "Wui maal, kwöŋŋï ki met ec, kiper gïnögø tïïya Wuuö Jwøki! Wui, u na kwöra en piny kuya, beerra man kanynyu; wui, u na kïte, ki ï na lul ki jenni moa en yiï bëët, beerra man jøllu gø ni kwöŋŋu ki met ec; kiper Wuuö Jwøk, Jeekap anø wïïl wøk, ni nyooth ajiem mare dï Icriel.",
                    "ID": "23"
                },
                {
                    "text": "Man bee dwør Wuuö Jwøk, eni na wïïl ï wøk, na cwääc ïïni ec, ena köö, ni «Aani, a na Wuuö Jwøk, bee aani na tïïc jammi bëët; maal apeera, ni tïïya a keera, ni peera piny a keera.",
                    "ID": "24"
                },
                {
                    "text": "Jø wø ŋwöö kiper ŋïïce moge, tiet ŋïïce moge tïïa tïïö ni bäŋ karge, ni ö adïëda mar jø wø dëëdö ki jap nyïm ni tïme na jap bøølø, ni tïïa jøøa nyeŋge reegø nee wïthge rege nootge, ni tïïa kwänynyö marge na bøølø.",
                    "ID": "25"
                },
                {
                    "text": "Luum dhaanhnha wëëga thur kare, ni ö luup jiy mo wø jääŋŋa ni tïmge na adïëri. Bee aani na caan luum Jerucalem, ni kööa, ni ‹Paanøgø jiy obëëdö yie!› Ni caana luum päänye mo Juuda, ni kööa, ni ‹Päänye moøgø di geerø!› Ni tïŋa ge maal ki yi ränynyö marge.",
                    "ID": "26"
                },
                {
                    "text": "Bee aani ni wø köö ki naama dwøŋ na päŋ, ni ‹Talï!› ni puta nyeŋŋi moe taal.",
                    "ID": "27"
                },
                {
                    "text": "Bee aani ni wø cäänö kiper nyeya ma Kiröc, ni kööa, ni ‹Ena dïkwääy mo tïnynya aani! Gïï wø manynya bëët tïïe tïïö.› Ni ö Kiröci ni caan luum Jerucalem ni kööe, ni ‹Pääny manøgø di geerø,› ni caan luum øtø mar Jwøk ni kööe, ni ‹Tierï mano geer ïïni bääte di caamø.› »",
                    "ID": "28"
                }
            ]
        },
        {
            "ID": "OT:ISA.45",
            "name": "Aydheea 45",
            "text": [
                {
                    "title": "Luum Jïër Mar Nyeya Ma Kiröc ",
                    "text": "Man beeye dwøl mana caan Wuuö Jwøki jï nyeya ma Kiröc, na näk ee røønyø na ŋat tïïc mare, na näk ee maaø ki cer cwïï gø, nee wïth juurre dïïme ki ree, nee teek mar nyeye lwøre, nee dhøk kiiri jap jïre ni ba cïëge këët; ena köö,",
                    "ID": "1"
                },
                {
                    "text": "ni «Aano cäädhi nyïmï ni tïïa kwöra no opäny maal bëët ni rege päärö; aani dhøk kiiri moa no otïïö ki nywïëny moa näk jwëëlli tøya tøyø, ni ö nywïënynyi moa no orïïö ki dïge ni ŋøra ge.",
                    "ID": "2"
                },
                {
                    "text": "Aani jap kwärö moa no okan yi muudhö ki moa no okanø kwör mo kuc cïba cïbö jïrï, nee ŋäyï ni bee aani, a na Wuuö Jwøk, Jwø Icriel, na cwøl ïïni ki nyeŋŋï kiree.",
                    "ID": "3"
                },
                {
                    "text": "'Ba ï na Kiröc, ïïna cwøla ki nyeŋŋï kiree, kiper dhaanhnha ma Jeekap, ni beeye Icriel na näk ya jierø, ni mooa ïïni ki nyeŋ wödö, këël na bëëdï naa kuyï.",
                    "ID": "4"
                },
                {
                    "text": "Bee aani na Wuuö Jwøk, ni bäŋ Jwøk mør këët. Bäŋ Jwøk mør këët ni näk mo paa aani keera. Aani, ï mooa mooø ki teek, këël na bëëdï naa kuyï;",
                    "ID": "5"
                },
                {
                    "text": "nee tïme ni løny ki man ö jiyi ni ŋäcge gø, ki mano täge ki jï løø kur tuulcäŋ këël jï løø kur pänh-cäŋ, ni bäŋ Jwøk mør këët ni näk mo paa aani keera. Bee aani na Wuuö Jwøk ni bäŋ Jwøk mør këët.",
                    "ID": "6"
                },
                {
                    "text": "Bee a na tïïc tar na tïïc muudhö, ni bee a ni wø känni ki bëëtö mo beer, ni wø wëëk bëëtö mo raac tägö, bee aani na Wuuö Jwøk ni wø tïïc gïïögø bëët.",
                    "ID": "7"
                },
                {
                    "text": "«Wui maalø, beerra man wëëgï bëënynyö ööny piny kaamar køth, ni ö pøølli ni jääŋ bëënynyö manøgø piny, beerra man ö ŋøømmi ni jap ree, ni ö pïëmmi man wø piem jiy ki gø ni tuul wøk ki bëënynyö na aciel, ni døøŋge ni jïtge ki nyïëdi. 'Ba aani, a na Wuuö Jwøk, bee a na cïp gïïögø piny.",
                    "ID": "8"
                },
                {
                    "text": "«Otïmö ni leth jï ŋat wø pïëmö ki ŋata cwääc gø. Eni caala dak aciel røk dääe mo bäät piny! ?Aŋø, dak doo köö jï dïcwäc dääe, na ‹Agïnaŋø ni tïïyï enø?› ?Wala gïn mo otïïö doo köö jï ŋata tïïc gø, ni ‹Bäŋ ceŋ jïrï›?",
                    "ID": "9"
                },
                {
                    "text": "Wui, otïmö ni leth jï ŋat wø köö jï wänni, na ‹?Agïnaŋø na mooyï ki jwïëy?› Wala köö jï menni, na ‹?Agïnaŋø na lwaarï ki gø?› »",
                    "ID": "10"
                },
                {
                    "text": "Man beeye dwør Wuuö Jwøk, eni na Jwø Icriel na en kur keere, na cwääc Icriel, ena köö, na «?Aŋø, a dou pëënynyö kiper gïïo tägi yi nyïm kiper obwöre 'moa, naa dou köömmö kiper gïïa tïïa ki cera?",
                    "ID": "11"
                },
                {
                    "text": "Bee aani na tïïc piny ni cwääa dhaanhø bääte. Maal apeera ki ceŋŋa, ni cïïmma gïïa en yie bëët.",
                    "ID": "12"
                },
                {
                    "text": "Aani Kiröc anø tïŋa maal ki køør adïëri mara, 'ba nyeŋ jïëthe moe bëët otïïa ni tiir, ni ö eni ni geer pääny mara, ni tïïc jiya moa no omaaø ki tøŋ nee wec, ni bäŋ gwel mo di coolø wala muuy mo dï cïbö.» Manøgø bee dwør Wuuö Jwøk, eni na wïth jammi bëët.",
                    "ID": "13"
                },
                {
                    "text": "Man beeye dwør Wuuö Jwøk, ena köö, ni «Jap kwärö mo jø Ijep, ki gïïa perge leth mo jø Kuuc, otïmö na moï, ni ö jø Caaba moøgø ni bäyö yøø ni öge baŋï. Geno cäädhi køørï ni geno twöö ki tiimme, ni këëlge cøŋge piny nyïmï; ni cäänge ni köge, ni ‹Ka adïëri møn, Jwøk bëëdö ka ïïni, ni bäŋ Jwøk mør këët ni näk mo paa eni.› »",
                    "ID": "14"
                },
                {
                    "text": "Wui, ï na Jwø Icriel, ï na pïëmi! Ka adïëri møn, ïïna Jwøk mo dëërï kanï kanø.",
                    "ID": "15"
                },
                {
                    "text": "Jiy bëët mo wø tïïö ki kït gïï wø lam, wïthge olääy ni tïm nyeŋge ni law. Ni ö geni bëët ni putge aay ni wïthge olääö.",
                    "ID": "16"
                },
                {
                    "text": "'Ba Icriel onø piem Wuuö Jwøki, ki pïëm mo bäŋ cuŋŋe. Eni wïïe ba lääy ni waŋe ba tïmö ni law këët ki yïth cwiiri bëët na bäre bäre.",
                    "ID": "17"
                },
                {
                    "text": "'Ba man beeye dwør Wuuö Jwøk, na cwääc maal, ni bee eni na Jwøk na cwääc piny na tïïc gø. Eni, piny akëël piny, ni käre cwääö nee bëëde ni ŋaam jaak, 'ba acwääe kiper nee beet. Ena köö, ni «Bee aani na Wuuö Jwøk, ni bäŋ jwøk mør këët.",
                    "ID": "18"
                },
                {
                    "text": "Aani a kär cäänö ni tiet luup 'moa yaa kanø, naa kär cäänö yi ŋöömö mør ma muudhö; a kär köö jï nyïïkwaac Jeekap, ni ‹Manynyu aani kiper gïn mo bäŋ tiere;› aani, a na Wuuö Jwøk, a wø caana adïëri, naa wø køpa luup mo tiir.",
                    "ID": "19"
                },
                {
                    "text": "«Dwallu rou na aciel ni ööu! Nyänhnhu kany mo cään na aciel, u na wïth juurre moa no obøth. Jiy mo wø käär jenni na juu mo wø lam, ni wø lam juu moøgø ni ba kunyö yøø, bäŋ gïn mo ŋäcge.",
                    "ID": "20"
                },
                {
                    "text": "Køpu maru, ni caannu gø, beerra man cäännu bääte na aciel. ?Aŋa na caan gïnögø ki mana täge ya acääŋŋe ki kany mo bäär? ?Aŋa na car gïnögø cøøn? ?Aŋø, paa aani, a na Wuuö Jwøk? Bäŋ Jwøk mør këët ni näk mo paa aani keera, ni bee a na Jwøk na näk mare adïëri, na näk pïëmi. Bäŋ Jwøk mør këët, 'ba bee a keera.",
                    "ID": "21"
                },
                {
                    "text": "«U na jiy moa en teegi mo piny bëët, ööu baŋa nou piem, kiper bee aani na Jwøk, ni bäŋ Jwøk mør këët.",
                    "ID": "22"
                },
                {
                    "text": "Aana kööŋ ŋëëta keera; luubö manøgø anø duny wøk ki dhaa na adïëri, ni ba løny ki man døøe këët. Cøŋŋi bëët këëlla piny nyïma, ni ö lëëpi bëët ni kööŋge nyïma.",
                    "ID": "23"
                },
                {
                    "text": "Gïra caange caanø ni köge, na ‹Adïëri ki tëënnö joot ka ri Wuuö Jwøk keere.› Jiy ööa baŋe, ni ö jiyi bëët moa no owëër ki eni ni wëëk geni lään wïc.",
                    "ID": "24"
                },
                {
                    "text": "Ki ri Wuuö Jwøk nyïïkwaac Icriel bëët di ŋunnö, ni putge eni jiem.»",
                    "ID": "25"
                }
            ]
        },
        {
            "ID": "OT:ISA.46",
            "name": "Aydheea 46",
            "text": [
                {
                    "title": "Luum Juu Mo Wø Wøør Mo Jø Babiløn ",
                    "text": "Jwøa cwøl ni Bël cøŋŋe akëël piny, ni ö jwøa cwøl ni Nebø ni dwøk kööre piny. Kïtge moa no otieŋø akïth bäät dhäk ki lääc paac møøk, ni tïmge na tëër mo peek døc, ni duunne ki öölö mo dwøŋ bäätge.",
                    "ID": "1"
                },
                {
                    "text": "Geni, kööthge adwøkge piny ni këëlge cøŋge piny ge bëët. Ni tïme ni kär løny ki man kønyge dëëtge, 'ba ge ki dëëtge kiree gena käl ki tøŋ.",
                    "ID": "2"
                },
                {
                    "text": "«Wui, jø dhi øt Jeekap, cegu ïthu ki mara, u na jø dhi øt Icriel moa no odööŋ, u na käära ki mana täge nou ena ec, naa poot bëëdö naa käära uuni ennø ki mana täge ki kanya nywøl uuni;",
                    "ID": "3"
                },
                {
                    "text": "këël mano pïïe ri cwiic dööŋö maru, aani, a poot na kara. Ni këël kanyo døøŋŋu ni wïthu da lwaar, u poot käära käärö. Bee aani na tïïc uuni; 'ba u puta ka käärö. U käära käärö møn, ni piema uuni.",
                    "ID": "4"
                },
                {
                    "text": "«?Aŋa nø ni pääru a ki gø, naa tïïyu naa röömi ki eni? ?Aŋa ni tïïyu aani naa röömi ki gø nou päära aani ki eni?",
                    "ID": "5"
                },
                {
                    "text": "Da jiy mo warkey wø kunyge wøk ki yïth opïri moge, ni rømge gwel-bïrö bäät gïr røm, ni cwötge ki ŋat mo waŋe riek ki tïï warkey, ni ö ŋatøgø ni tïïc gø na kït gïn wø lam. Kanyøgønø, cøŋge këëlge piny nyïme ni wøørge gø.",
                    "ID": "6"
                },
                {
                    "text": "Geni, gïnögø wø jiege göökge, ni käärge gø; ni cïpge gø kare ni put bëëtö ni cuŋŋö kare kanya en yie. Eni dëëre ba tuue kare kaace. Këël dhaanhø doo jwöga baŋe, bäŋ gïn løøe, ni ba løny ki man piem ŋatøgø cer gïna leth na näk ee jwørø.",
                    "ID": "7"
                },
                {
                    "text": "«Lääŋŋu gïn ni maau gø wïthu, ni putu gø kan cwïnynyu, u na jø raay.",
                    "ID": "8"
                },
                {
                    "text": "Parru wïthu ki gïïa no opöödhö na kwøŋ tägö cøøn, kiper bee aani na Jwøk, ni bäŋ Jwøk mør këët. Aana Jwøk, ni bäŋ Jwøk mør këët mo caala aani.",
                    "ID": "9"
                },
                {
                    "text": "Gïno tägi ya aŋuudi wø kwøŋa ka caan, ni caana gïïa näk poot kär tïïö, ki kany mo bäär cøøn, ni kööa, ni ‹Luubö mara cuŋŋö kare na adïëri, ni wëëga gïïa met yia ki ge thur karge.› ",
                    "ID": "10"
                },
                {
                    "text": "'Ba aani, da ŋat mo cwøla cwølø ki jï løø kur tuul-cäŋ, mo käla paac mør mo bäär, ni ööe kaamar wenyø man wø cämö ni cwëëdhö, nee gïno manynya nee tïïe. Ka adïëri møn, luubö manøgø anø caana, ni ka adïëri møn, puta ka wëëk thur kare. Luubö manøgø ya nø cooŋ; ka adïëri møn, tïïa tïïö.",
                    "ID": "11"
                },
                {
                    "text": "«Cegu ïthu ki mara, u ni wïthu teek en, ni karu bäär ka adïëri.",
                    "ID": "12"
                },
                {
                    "text": "Adïëri mara nyïïa kany mo cään, ni kare ba bäär këët. Pïëm man piema jiy ki gø ba ruu. Pïëm man piema jiy ki gø kïtha yi Dhayan, ni nyoodha ajiem mara jï jø Icriel.",
                    "ID": "13"
                }
            ]
        },
        {
            "ID": "OT:ISA.47",
            "name": "Aydheea 47",
            "text": [
                {
                    "title": "Luum Pädhö Mar Babiløn ",
                    "text": "«Wui, ï na Babiløn, päänya caal nyakøø mo dëër dïcwøø poot kuue, dää piny ni pïï piny yi tør. Wui, ï na Babiløn, pï piny yïth ŋøøm jaak ni patha bäät wälu. Kiper ï ba cwøl këët niï mïërö niï jwøny.",
                    "ID": "1"
                },
                {
                    "text": "Lwør kïn guur ni gudï ki møø. Abïï man wø loop wïc käl wøk, ni jaarï thïnuura marï maal, ni wïïï tietï wøk, ni ŋørï nyeŋ näm.",
                    "ID": "2"
                },
                {
                    "text": "Dööŋŋö marï ki dëërï otïmö ni bäŋ gïn gëëŋ gø, ni ö lään wïci marï ni bëëde ni nëënö jaak. Kwör coola coolø ni bäŋ ŋat mo wëënna.»",
                    "ID": "3"
                },
                {
                    "text": "Eni na wïïl øøni wøk, nyeŋŋe beeye Wuuö Jwøk, eni na wïth jammi bëët, ni beeye Jwø Icriel na en kur keere.",
                    "ID": "4"
                },
                {
                    "text": "«Wui, ï na Babiløn na caal nyakøø, pï piny ni niïkïïl, ni ciï yi muudhö, kiper ï ba cwøl këët ni ïïna cuumi mar buc nyeye.",
                    "ID": "5"
                },
                {
                    "text": "Aana bëëdö naa wëëyö ki jiya; wï jur mana näk ya jierø atïïa ni ba waany, ni cïba gø cerï; 'ba bäŋ bäth ec mo iï nyoodhø jïge. 'Ba gïna tïïyï beeye caarø mo teek mo caala tëër mo peek na kïthï bäät jäle.",
                    "ID": "6"
                },
                {
                    "text": "'Ba ï poot köö, ni ‹Aani, a bëëdö ni aana cuumi na bäre bäre.› Gïïögø kärï maar caar, ni gïno duue dëërï kärï lääŋŋö.",
                    "ID": "7"
                },
                {
                    "text": "«'Ba ennø, wïny mara, ï ni wø mëër ki jammi mo dëël, ï ni wø bëëdö ni ba lwäär ki gïn mo raac. Ï wø cäänö ki cwïnyï ni kööï, ni ‹Bee aani keera, ni bäŋ ŋat mør këët mo kaala aani. Aani, a ba tïmö ni aana cï thøø, ni bäŋ gïn mo tägi dëët obwöre 'moa.›",
                    "ID": "8"
                },
                {
                    "text": "'Ba gïïögø na ariiø yøø puta tägö dëërï ni cwöba rïï ki dïcäŋ aciel keere. Obwöre moï thøw, ni dööŋï ni ïïna cï thøø. Gïïögø bëët tägö dëërï na kare kiree, këël na bëëdï ni jïrï da jap ajuuk mo thööth, ki teek mo dwøŋ man wø tïïyï ki køør thïëth marï.",
                    "ID": "9"
                },
                {
                    "text": "Ïïna bëëdö ni ïïno göök ri gïïa reyø ni wø tïïyï, ni kööï, ni ‹Bäŋ ŋat maa di joodø.›  Leec wïc marï ki kwänynyö marï, ïïna tïïcge niï gaaï wøk. Kiper ïïna nø köö ki yi cwïnyï, ni ‹Bee aani keera, ni bäŋ ŋat mør këët mo kaala aani.›",
                    "ID": "10"
                },
                {
                    "text": "'Ba gïï mo reyø otägi dëërï, ni tïme ni ba løny jïrï ki man kälï riï wøk ki køør jap ajuuk; ni ö gïï mo leth ni päthge bäätï, ni tïme ni ba løny ki man paanyï ge, ni ö ränynyö mo kanya käl yie kuyï ni ö bäätï ni cwöba riï.",
                    "ID": "11"
                },
                {
                    "text": "«'Ba ennø, put bëëtö niï poot tïïya tïïe mo wø tïïyï ki thïëth marï, ki jap ajuuk moï na thööth, na bëëdï niï tïïya ge ki mana kälï thïnhö; kanymør niï köö ni duunnö riï, ni kanymør jiy tïïyï tïïö nee lwäcge.",
                    "ID": "12"
                },
                {
                    "text": "'Ba ïïna ööl jaak ka acaare moa thööth na kwanyï. Beerra man ö jø wø kwaan ceer, ni wø caan gïï mo poot ena nyïm ki køør ceer ki päär mar dwääy, ni öge maal kuna piemge ïïni cer gïno leth mano ö bäätï.",
                    "ID": "13"
                },
                {
                    "text": "Neenï, jøøgø, ge tïmö kaamar luum mo otal, ni waaŋi ya maaci. Geni, ge ba løny ki man piemge dëëtge cer teek leep maac. 'Ba manøgø paa maac mo di juŋö ki gø, ni paa maac mo pïïa piny deŋŋe.",
                    "ID": "14"
                },
                {
                    "text": "'Ba teeŋ gïnögø bee gïno tïïcge kiperï, ge na tïïï ki geni na öölï, ni marï gath ki geni ki mana tägï ki thïnhö. ŋati man nø dëëtge aay ni thääyö ki jööre keere. Ni tïme ni bäŋ aciel dëëtge mo piema ïïni.",
                    "ID": "15"
                }
            ]
        },
        {
            "ID": "OT:ISA.48",
            "name": "Aydheea 48",
            "text": [
                {
                    "title": "Luum Teek Wïc Mar Jø Icriel Ki Gïna Caan Wuuö Jwøki Kiper Yi Nyïm ",
                    "text": "«Wui, jø dhi øt Jeekap, wïnynyu gïn, u na no ocaaø ri Icriel, na käl ri tuuŋ Juuda, ni wø kööŋ ki nyeŋ Wuuö Jwøk, ni wø cwøl nyeŋ Jwø Icriel, 'ba wø cwøllu ka jöö mo patha adïëri mo ba tiir.",
                    "ID": "1"
                },
                {
                    "text": "Uuni, dëëtu wø cwøllu cwølø na jø päänya en kur keere, ni göögu raa, a na Jwø Icriel, na näk nyeŋŋe bee Wuuö Jwøk, eni na wïth jammi bëët.",
                    "ID": "2"
                },
                {
                    "text": "Aani, ki kany mo bäär cøøn, jammi moa tägö bëët ni poot ena nyïm, akøba. Gena cur wøk ki dhaa, ni tïïa geni nee ŋäc jiyi. Køøre gïïögø atïïa ni putge tägö ni cwöba røk.",
                    "ID": "3"
                },
                {
                    "text": "Kiper ŋääa ni cwïnynyu teek, ni wïthu teek kaamar nywïënyö, ni teek wïc maru caala nywïënyö ma jwïël.",
                    "ID": "4"
                },
                {
                    "text": "Kiper manøgønø, gïïögø acaana jïïu ki kany mo bäär; kanya pootge ni ge poot kär tägö, akøba jïïu, nee ŋati man nø ba kööe, ni ‹Kït gïn wø lama bee na tïïc gïïögø; jaath mana tieŋa na kït gïn wø lam ki gïna leenya na kït gïn wø lam beege na tïïc gïïögø nee täkge.›",
                    "ID": "5"
                },
                {
                    "text": "Ennø, gïïögø anø wïnynyu. Neennu ge bëët. ?Aŋø, poot ba jïëyu ni bee adïëri møn? 'Ba da gïï mo nyärö mo caana caanø jïïu ki mano täge ennø, ni beege gïïa näk tietge okanø na näk kuyu.",
                    "ID": "6"
                },
                {
                    "text": "Gïïögø tägi ka kar kany ennø ni paa kany mo bäär; ni käru kwøŋ wïnynyö ya awääre, ni ba løny ki man kööu, ni ‹Ka adïëri møn, gïïögø ŋäcwa.›",
                    "ID": "7"
                },
                {
                    "text": "'Ba gïïögø käru wïnynyö, ni tietge kuyu. Ki kany mo bäär cøøn, ïthu poot kär jäpö, kiper ŋääa møn nou doo tïïö ki riek waŋ mo raac døc. Uuni, u ŋäc ki man näk mo uuna jø ageem ki mana nywöl uuni.",
                    "ID": "8"
                },
                {
                    "text": "'Ba kiper nyeŋŋa nø, wëër mara jooa jooø, ni cïba cwïnya piny kiper ajiem mara, nou ba ŋula wøk.",
                    "ID": "9"
                },
                {
                    "text": "Ka adïëri møn, bëëtö mo leth akäla bäätu naa päära uuni, kaawat man wø leeny gwel-bïrö ki maac, 'ba bäŋ gïn mo beer mo yaa joodø baŋu.",
                    "ID": "10"
                },
                {
                    "text": "'Ba kiper nyeŋŋa, a ki dëëra kiree, gïnögø tïïa tïïö. ?Aŋø, olønye nidïï ki man wëëga nyeŋŋa päät? Aani, ajiem mara ba cïba jï gïn mør.",
                    "ID": "11"
                },
                {
                    "text": "«Wui, nyïïkwaac Jeekap, ni bee u jø Icriel na näk yaa jierø, cegu ïthu ki dwøra. Bee aani na Wuuö Jwøk na näk wïlöölö, ni näga aŋuudi.",
                    "ID": "12"
                },
                {
                    "text": "Ka adïëri møn, piny acwääa ki cera, ni peera maal ki cer cwïïa, ni kany wø cwøla geni, ge puta cuŋŋö na aciel.",
                    "ID": "13"
                },
                {
                    "text": "«Uuni bëët, cooŋŋu rou ni cegu ïthu. ?A kït gïn wø lam mane na caan tiet luup moi ii? Eni na jier Wuuö Jwøki, mana many Wuuö Jwøki tïïe tïïö dëër Babiløn, ni ö teek bade ni bëëde ni ena dëëtge, ge na jø Kaldia, ni jääla ge.",
                    "ID": "14"
                },
                {
                    "text": "Aani, a ki dëëra, aana nø cäänö. Ka adïëri møn, eno cwøla ni tïïa eni nee ööe. Ni ö eni ni tïïc uutjïëthe moe nee thurge karge.",
                    "ID": "15"
                },
                {
                    "text": "Ööu ni nyänhnhu buuta, ni cegu ïthu ki luubö man. Ki mana täga cøøn, a kär cäänö ki luup mo tietge okanø. Kany wø täk gïrpinynyi, aani, a nutö kaace.» 'Ba ennø, Kwäärö Wuuö Jwøk aana jääŋŋe ni Jwïëy moe ena bääta.",
                    "ID": "16"
                },
                {
                    "text": "Man beeye dwør Wuuö Jwøk, eni na wïïl uuni wøk, eni na Jwø Icriel na en kur keere, ena köö, ni «Aani, aana Wuuö Jwøk, Jwøk maru, ni wø pwöny uuni nou bëënynyu, ni wø bwøth uuni ki jöö mano cøru yie.",
                    "ID": "17"
                },
                {
                    "text": "'Ba doo na gïïa köömma uuni ki geni you gwøø, bëët-mëër maru doo tïmö kaamar naam mo kwödö ni ba cuŋ, ni ö bëënynyö maru ni dee tïmö ni päl kaamar athaŋ naama dwøŋ.",
                    "ID": "18"
                },
                {
                    "text": "Jø oööi ki rou kwäänge doo tïmö ni thööth kaamar akwöny deŋ naama dwøŋ, ni tïm kwään nyïïkwaayu ni thööth kaamar nyeŋ akwöö. Nyeŋge ba doo kïï wøk, ni ge ba doo raanynyø nyïma.»",
                    "ID": "19"
                },
                {
                    "text": "Ööu wøk ki yi Babiløn! Rïŋŋu wøk ki yïthakicge, ge na jø Kaldia! Gøøu luubö man piny nou kwöŋŋö ki met ec, ni køpu gø, ni jääŋŋu gø nee pïïe bäät piny bäre, ni kööu, «Wuuö Jwøk jiye ma nyïïkwaac Jeekap awïïl wøk.»",
                    "ID": "20"
                },
                {
                    "text": "Geni, ge kär 'näk riewi kanya bwøth geni ki dï paap. Eni pïï atïïe nee kwönge wøk ki ri kïdi kiper nee maathge. Eni, kïdi akaae, ni put pïïyï ö wøk ni kwödö.",
                    "ID": "21"
                },
                {
                    "text": "Wuuö Jwøk aköö, ni «Bëët-mëër bäŋgø jï jø raay.»",
                    "ID": "22"
                }
            ]
        },
        {
            "ID": "OT:ISA.49",
            "name": "Aydheea 49",
            "text": [
                {
                    "title": "Luumma Caan Dhaanh Wuuö Jwøk Mana Näk Ee Jierø ",
                    "text": "Wui, u na jø wø bëëdö yïth mïëri moa en bäät naama dwøŋ, wïnynyu mara, ni cegu ïthu, u na wïth juurre moa kwörge bäyö. Wuuö Jwøk aana cwøle kanya pooda naa ena ec, ni cak nyeŋŋa kanya pooda naa ena yi mera.",
                    "ID": "1"
                },
                {
                    "text": "Wuuö Jwøk luup mo wø ö wøk ki dhaa atïïe kaamar opëëllö mo beth, ni ö eni ni kan aani tïm cere. Ni tïïc aani kaamar atheerø mo ojiedhø, ni put aani kan yi køp mar athëëre.",
                    "ID": "2"
                },
                {
                    "text": "Ni kööe ki aani, ni «Ï na Icriel, ïïna dhaanhnha, ni wø nyoodha ajiem mara ki dëëre.»",
                    "ID": "3"
                },
                {
                    "text": "'Ba aana köö, ni «Aana ööl ki jaak, ni ö kwää dëëra ni øc piny ki gïn mo bäŋ tiere. 'Ba ka adïëri møn, luubö mara ena cer Wuuö Jwøk, ni gïno cool jïra ena baŋe, eni na Jwøk mara.»",
                    "ID": "4"
                },
                {
                    "text": "'Ba ennø, man beeye dwøl mana caan Wuuö Jwøki, eni na cwääc aani ec, naa tïma ni aana dhaanhnhe, nee nyïïkwaac Jeekap duua baŋe, nee ge na jø Icriel dëëtge cooŋge ree; kiper mana näk mo aano wøørø ki nyïm Wuuö Jwøk, ni eni na Jwøk mara bee teek mara.",
                    "ID": "5"
                },
                {
                    "text": "Ena köö, ni «Bee gïn mo thiinh jaak kipera ki man tïïa ïïni na dhaanhnha, nee wïth tuŋi mo Jeekap tïŋï maal, ni duuï jø Icriel moa no odööŋ ni kwøw. Aani thuwø ï tïïa tïïö ni ïïna tar mar wïth juurre, nee pïëm mara man wø piema jiy ki gø nee pïïe teegi mo piny bäre.»",
                    "ID": "6"
                },
                {
                    "text": "Man beeye dwøl mana caan Wuuö Jwøki, eni na wïïl jø Icriel wøk, eni na Jwøa en kur keere; ni luubö manøgø caane jï ŋata no otaaø, na no okwier wïth juurre, na laŋŋø mar dïbwöthe, ena köö, ni «Nyeye ïïno neenge ni öge maal, ni ö kwääri ni këëlge cøŋge piny ni ge wøøra ïïni, kipera, a na Wuuö Jwøk na no oŋäädhö,  a na Jwø Icriel na en kur keere na jier ïïni.» ",
                    "ID": "7"
                },
                {
                    "title": "Luum Duun Jø Icriel Yi Ŋööm Poge",
                    "text": "Man beeye dwøl mana caan Wuuö Jwøki, ena köö, ni «Ki kanyo näk ma kare, løk pïëc marï løøa løø jïrï, ni kønya ïïni dïcäŋo näk cäŋ pïëm man piem jiy yie. Ïïno gwøa ni tïïa ïïni ni ïïna ŋato wëëk luumma tuuda ki jiy thur kare jïge, ni cäŋï ŋöömö manøgø dwøk kare, ni tïïyï kwöra no odööŋ keerge nee cäŋ beetø;",
                    "ID": "8"
                },
                {
                    "text": "ni kööï jï jiy moa no omaaø ki tøŋ, ni ‹Dunynyu wøk,› ni kööï jï jiy moa en yi muudhö, ni ‹Nyoothu rou.› Geno bëëdö kaamar dïëk mo cämö ni yïthge met jaak thäk nyeŋ jïëthe, mo cam marge jootge bäät thuuri moa leer.",
                    "ID": "9"
                },
                {
                    "text": "Geni, ge ba 'näk käci ki riew, ni ge ba gut lïëth pinynyi ki kwaac cäŋ. Kiper a na Wuuö Jwøk ni wø cwïnye pädhi ki gïrge bee aani noo bwøth geni, noo nyooth geni baŋ pï jøør.",
                    "ID": "10"
                },
                {
                    "text": "Kwöra näk kïte bëët tïïa tïïö na nyeŋ jïëthe, ni ö nyeŋ jïëthe 'moa moa døøŋŋø ni thøri.",
                    "ID": "11"
                },
                {
                    "text": "Ka adïëri møn, jiya öö ki kany mo bäär, ni møøk käla jï løø wï-piny ni møga käla jï løø kur pänh-cäŋ, ni ö møøki ni kälge paana cwøl ni Cinim.»",
                    "ID": "12"
                },
                {
                    "text": "Wui, maalø, kwöŋŋï ki met ec! Wui, ï na piny, yiï mïnne! Wui, u na kïte, jøllu kwöŋŋö mar met ec manøgø! Kiper Wuuö Jwøk cwïny jiye ocøme, ni päth cwïnye ki gïr jiye moa no ocaarø.",
                    "ID": "13"
                },
                {
                    "text": "'Ba jø Dhayan aköö, ni «Wuuö Jwøk waana wiie; eni na Kwäärö Wuuö Jwøk wïïe awïl ki waani.»",
                    "ID": "14"
                },
                {
                    "text": "'Ba Wuuö Jwøk aköö, na «?Aŋø, dhaagø wïïe wïl ki nyilaal mare mo dhøøth, ni cwïnye ba pädhi ki gïr wääde mana käl yie kiree? Këël dhaagø wïïe doo wïl, aani wïïa ba wïl ki uuni.",
                    "ID": "15"
                },
                {
                    "text": "Ka adïëri møn, nyeŋŋu agööra thäc ceŋŋa, ni kiir pou ena nyïma cooth.",
                    "ID": "16"
                },
                {
                    "text": "Jø geer mou ge gëëdö ni ge läädö; ni ö jøøa raany uuni na dïïr wïthu ni wecge uuni ni aacge.",
                    "ID": "17"
                },
                {
                    "text": "Tïŋu wïthu maal ni lwïthu; jø pou bëët rege acooŋge ni ge ööa baŋu.» Ni kö Wuuö Jwøki, ni «Ka teeŋ man bëëda naa kwøw en, geni ge kïthu dëëtu kaamar jap mïërö, ni meenu ge dëëtu kaamar jap nywöm.",
                    "ID": "18"
                },
                {
                    "text": "«Kiper kwöra no owiiø na no odööŋ keerge, ki ŋöömö maru na no oraanynyø, ka adïëri møn, otïmö ni thiinh kiper jø obëëdö yie, ni ö jøøa caar uuni ni tïm karge ni bäär døc.",
                    "ID": "19"
                },
                {
                    "text": "Obwöre moa nywøl køør jiy moa thøw, ge poot cäänö ni wïnyö jïïu ni ge köö, ni ‹Kany, thiinh døc kiperwa; wa mooc ki kany mo laac nee wa bëëtwa yie.›",
                    "ID": "20"
                },
                {
                    "text": "Køøre pääny tïmö kaamar dhaagø mo cäänö ki yi cwïnye, na ‹?Aŋa na nywøl obwöre moi jïra? Aana dhaanhø mo obwöre moe othum ki thøø, naa ba nywøl këët, ni aano kälö ni aano maa ki tøŋ, naa thääyö jaak. ?Aŋa nø na piith obwöre moi? Ka adïëri møn, aana dööŋ a keera. ?'Ba moi nø ge kälge kaa?› »",
                    "ID": "21"
                },
                {
                    "text": "Man beeye dwøl mana caan Kwäärö Wuuö Jwøk, ena köö, ni «Ka adïëri møn, cera tïŋa maal bäät wïth juurre, ni tïŋa nyuudhi mara maal jï wïth juurre; ni öge ki wäätu ni käärge ka tiet jööthge, ni nyïïu käärge ka göökge.",
                    "ID": "22"
                },
                {
                    "text": "Nyeye otïmö na wëëe moo piith uuni, ni tïm gwaae moge na mëëe moo dhwøth uuni. Geni, cøŋge këëlge piny nyïmmu ni kuulge wïthge piny, ni täärnyïmge okëët piny yïth ŋøøm, ni naaŋge tør mana en tietu; ni putu gø ŋäc ni bee aani na Wuuö Jwøk; ni jiy mo wø bëëdö ni ŋäätha aani, wïthge ba lääy.",
                    "ID": "23"
                },
                {
                    "text": "«?Aŋø, jap twëër løny ki man lwøri baŋ oteeø, wala jiy mo omaa ki tøŋ løny ki man piemi cer ŋat mo wïnni?»",
                    "ID": "24"
                },
                {
                    "text": "Ka adïëri møn, man beeye dwør Wuuö Jwøk, ena köö, ni «Këël jiy mo omaaø ki tøŋ di lwørø cer oteeø, ni ö jap twëër ni lwøri cer ŋat mo wïnni. 'Ba aani, a ŋäbö ki ŋat wø ŋäbö ki uuni, ni piema obwöre mou.",
                    "ID": "25"
                },
                {
                    "text": "Aani, jøøa caar uuni caama caamø ki rïŋ dëëtge keerge, ni wëëga ge meerø ki remø marge keerge ni caala man wø meerø ki køøŋ nyïïomøki mo keec døc. Ni puti ya jiyi bëët ŋäc ni bee aani na Wuuö Jwøk na pïëmi maru, na wïïl uuni wøk, a na Jwøa teek mar Jeekap.»",
                    "ID": "26"
                }
            ]
        },
        {
            "ID": "OT:ISA.50",
            "name": "Aydheea 50",
            "text": [
                {
                    "title": "Luum Raay Mo Jø Icriel Ki Luum Dhaanh Wuuö Jwøk Mana Näk Ee Jierø ",
                    "text": "'Ba man beeye luumma caan Wuuö Jwøki, ena köö, na «?Age wëël apääk mana riemma miiu ki gø? ?Aŋa na coola u baŋe kiper mana mäya baŋe? Uuni, u gath kaper raay mou, ni miiu riemmi kaper japa reyø na tïïyu.",
                    "ID": "1"
                },
                {
                    "text": "?Aperŋø ni tïme ni kede bäŋ dhaanhø kanya ööa? ?Ni kanya cwöta, aperŋø ni tïme ni bäŋ dhaanhø mo ojïëy? ?Aŋø, you caarø ni bada ciek ki man cool kwöri mou, ni bäŋ teek jïra ki man käla uuni wøk ki yïth japa leth? Raŋŋu, aani naama dwøŋ taala taalø ki køør mano köömma gø ki dhaa; ni tïïa näm na dïtëën, ni ö reci moa en yïthge ni thøwge ki riew, ni ŋwääge no okwäk kiper bäŋ pïï.",
                    "ID": "2"
                },
                {
                    "text": "Maal tïïa tïïö na muudhö, keda dhaanhø mo oruyö ka abïï mo cøl kiper thøø.»",
                    "ID": "3"
                },
                {
                    "text": "Kwäärö Wuuö Jwøk aana mooe ki leep mo tiir ma mar pwöc, nee tïme ni løny jïra ki man wëëga dhaanhø mo oööl tëënnö ki køør luup mo wø caana. Eni, a jiee jieø cooth ka amöölla, ni jap ïtha nee ïtha ciia kaamar dhaanhø mo opwönynyö.",
                    "ID": "4"
                },
                {
                    "text": "Kwäärö Wuuö Jwøk ïtha ajabe, ni kära kweer ki man wïnynya luumme, naa kär døø ŋääa.",
                    "ID": "5"
                },
                {
                    "text": "'Ba aani, dïŋääa acïba jï jøøa pwöt aani, ni cïba thäga jï jøøa cööt jïëc tïïa wøk. Aani, täärnyïma kära kanø ka abuua mana buu aani ki gø, ki laaw moa ŋool bääta.",
                    "ID": "6"
                },
                {
                    "text": "Kiper Kwäärö Wuuö Jwøk a wø kønye kønyø, kiper manøgønø, wïïa ba lääy. Cwïnya amaa ki man jïënya gïïögø, ni puta gø ŋäc møn ni wïïa ba lääy.",
                    "ID": "7"
                },
                {
                    "text": "Kiper Wuuö Jwøk ni wø ŋun aani nut buuta. ?Aŋa nø noo pïëmö ki aani? Beerra man ö ŋateca ni ööe nee dëëtwa raŋwa ki gø! ?Aŋa ni many løøk ki aani? Beerra man ö ŋateca baŋa!",
                    "ID": "8"
                },
                {
                    "text": "Raŋŋu, Kwäärö Wuuö Jwøk a wø kønye kønyø. ?Aŋa nø noo jääl aani? Ka adïëri møn, jøøka ge ränynyö bëët kaamar abïï, ni ö geni ni cami ya alweela.",
                    "ID": "9"
                },
                {
                    "text": "?Aŋa dïïu ni lwäär ki Wuuö Jwøk, na jïëc luum dhaanhnhe mana näk ee jierø, ni cäädhi ka yi muudhö ni bäŋ tar jïre? Beerra man ö eni ni ŋääth Wuuö Jwøk, ni bëëde no ogöök ri Jwøk mare.",
                    "ID": "10"
                },
                {
                    "text": "'Ba ennø, u ni wø äp mäc, ni you wïrö ki deŋŋu, ni you rubö ni liel, cäädhu ki yi tar mar mäc mou, ki yïthakic mäc moa näk you rubö ki jenni. 'Ba gïno magu cera bee en, uuni, u pätha yïth gïï mo leth.",
                    "ID": "11"
                }
            ]
        },
        {
            "ID": "OT:ISA.51",
            "name": "Aydheea 51",
            "text": [
                {
                    "title": "Luum Cøm Cwïny Kiper Jerucalem ",
                    "text": "U ni wø caath køør bëënynyö, ni wø many Wuuö Jwøk, wïnynyu mara. Neennu kïdi mana kälu ree, ni neennu kïdi mana kuuny uuni wøk ki dëëre.",
                    "ID": "1"
                },
                {
                    "text": "Raŋŋu kwaru ma Eeberam, ki waŋu ma Ceera na lwaar ki uuni ki rääm mo leth. Kanya cwøla Eeberam bee eni keere; 'ba ena gwïëdha ni tïïa nyïïkwaaye ni thööth.",
                    "ID": "2"
                },
                {
                    "text": "Ka adïëri møn, Wuuö Jwøk cwïny jø Dhayan di cømø; eni ränynyö mar Dhayan di neenø ni cøm cwïny jiy moa en yie. Eni kwöra näk otal di tïïö ni caala ajïniina mar Ëden, ni tïïc kwöra näk dïtëën ni caala ajïniina mar Wuuö Jwøk, ni ö Dhayan ni jït yie ki met ec ki kanynyø, ki dwøk pwøc ki wär dudi.",
                    "ID": "3",
                    "comment":"Dhayan poot na nyeŋ mør kiper Jerucalem."
                },
                {
                    "text": "U na jiya, wïnynyu mara;  u na wï jur mara, cegu ïthu, kiper ciik ööa wøk ki baŋa, ni ö ŋølli mara na näk adïëri ni tïme na tar jï wïth juurre;",
                    "ID": "4"
                },
                {
                    "text": "Bëënynyö mara kare cään, ni køny mara cäädhö jöö, ni ö teek bada ni ŋøl luup wïth juurre; ni beege wïth juurre mo wø bëëdö yïth mïëri moa en bäät naama dwøŋ, ni wø neet jïra, ni ge koora teek bada ni cwïnyge da ŋäädhe.",
                    "ID": "5"
                },
                {
                    "text": "Tïŋŋu wïthu ni raŋŋu maal, ni raŋŋu piny thuwø; kiper maal rwäänyö kaamar jïrö ni wø maayi, ni räny pinynyi kaamar man wø räny abïï, ni ö jø wø bëëdö yie ni thøwge kaamar twöŋi. 'Ba køny mara bëëdö na bäre bäre, ni ö bëënynyö mara ni bëëde na bäre ni ba ränynyi.",
                    "ID": "6"
                },
                {
                    "text": "Wïnynyu mara, u ni wø caath køør bëënynyö, ni bee u jiy mo wø bëët ciiki 'moa cwïnynyu; kär nou lwäyö ki jø wø jøøŋ uuni, ni ba päth cwïnynyu kany wø janyge uuni.",
                    "ID": "7"
                },
                {
                    "text": "Kiper geni, ge tïmö kaamar abïï mo ocam alweela, ni tïmge kaamar jïëc rööm mo ocam twöŋi. 'Ba bëënynyö mara poot bëëdö na bäre bäre, ni ö kønynyi mara ni këët yïth beenhnhe bëët.",
                    "ID": "8"
                },
                {
                    "text": "Wui, Wuuö Jwøk, ö maal ni nyoothï teek mar badï! Ö maal kaawat mana kwøŋï tïïc yïth beenhnhe moa no opöödhö ya acääŋŋe! ?Aŋø, paa ïïni na këël Reeyap ki tøŋ, ni bee Ijep, na caal thwöra dwøŋ, ni ŋørï gø na thäŋi?",
                    "ID": "9"
                },
                {
                    "text": "?Aŋø, patha ïïni na taal naama dwøŋ, kuda näk päŋ døc, na tïïö ki jöö yi naamøgø, kiper nee jøøa wïïlï wøk nee ŋutge løøga ki yie?",
                    "ID": "10"
                },
                {
                    "text": "'Ba jic Wuuö Jwøk na näk ee wïïl wøk geno duui, ni dønyge yi Dhayan ni ge wär ki dudi, ni ö met eci marge ni bëëde wïthge kaamar aduda na bäre bäre. Geno bëëdö ki met ec ki kanynyø, ni ö kïmmö ki cooyø ni daakge rege buutge.",
                    "ID": "11"
                },
                {
                    "text": "Wuuö Jwøk aköö, ni «Bee aani ki dëëra ni wø cøm cwïnynyu. ?Aŋø, uuna jøøe, u ni lwäär ki dhaanhø man ni wø thøw jaak en, ni bee dhaanhø man no ocwääö kaamar luum jaak en?",
                    "ID": "12"
                },
                {
                    "text": "?Aperŋø na wïl wïthu ki a na Wuuö Jwøk na cwääc uuni, ni bee aani na peer maal, na wëëk tier piny këët piny ni teek? ?Aperŋø ni bëëdu nou lwäär cooth ki wëër mar jø wø caar jiy, ni wø bëën aranya? ?'Ba age wëër mar jø wø caar jiy?",
                    "ID": "13"
                },
                {
                    "text": "Ki kany mo cään jiy moa no omaaø ki tøŋ, ge di pädö, ni ge ba thøø kwöra näk geno twöö yïthge, ni ge ba bööli këët ki gïn camge.",
                    "ID": "14"
                },
                {
                    "text": "Kiper bee aani na Wuuö Jwøk, Jwøk maru,  ni wø jäŋ naama dwøŋ ni wø wëëk athaga lwör, ni nyeŋŋa bee Wuuö Jwøk, aani na wïth jammi bëët.",
                    "ID": "15"
                },
                {
                    "text": "Aani, luup 'moa akïtha dhøgu, ni rïëba uuni ki tïpö mar cera. Bee aani na cïp maal kare, na wëëk tier piny këët piny ni teek, na köö ki jø Dhayan, ni ‹Uuna jiy 'moa.› » ",
                    "ID": "16"
                },
                {
                    "title": "Luum Aŋuun Jwør Gïï Mo Leth Mar Jerucalem",
                    "text": "Wui Jerucalem, päyï! Päyï nø, ni ööï maal, ï na no omäthö ya athöönh wëër cer Wuuö Jwøk. Amaathï møn ni thöörï gø, ni put ïïni wëëk bøømmø.",
                    "ID": "17"
                },
                {
                    "text": "Ki røk jiy moa nywølï bëët, tïmö ni bäŋgø mo piec ïïni, ni tïmge bëët, ge na piithï, ni bäŋgø mo mak cerï.",
                    "ID": "18"
                },
                {
                    "text": "Gïï na ariiø bëët ii, ööa bäätï, ni beege ränynyö mano raany pou ri leny, ki thøø mano näk jiy ki gø ko opëëllö, ki thøw käc. ?Aŋa nø, noo kïmmi kiperï? ?Na aŋa noo cøm cwïnyï?",
                    "ID": "19"
                },
                {
                    "text": "Kiper dëët jiy moï aööl, ni bëëtge ni geno päänhnhö nyeŋ jïëthe, kaamar aŋer mo omaa ki thøøl, ni ge bëëdö ni geno omeer ki wëëc Wuuö Jwøk, ni beeye juuk mar Jwøk marï.",
                    "ID": "20"
                },
                {
                    "text": "Kiper manøgønø, u na jø Jerucalem na no ocaarø, ni bee u na no omeer, ni paa ki køøŋø, cegu ïthu ki gïn.",
                    "ID": "21"
                },
                {
                    "text": "Man bee gïna caan Kwäärö Wuuö Jwøk, Jwøk maru, eni ni wø bëëdö ni pïëmö kiper jiye, ena köö, ni «Ka adïëri møn, aani, athöönh wëër mana cïba jïïu, na tïïc uuni nou bøømmø, akäla wøk ceŋŋu, nou ba cäŋ mäthö ki gø këët na bäre bäre.",
                    "ID": "22"
                },
                {
                    "text": "'Ba aani, athöönh wëër manøgø lwøra lwørø baŋu ni cïba gø ceŋ jø wø tïïc bëëtö maru ni teek, ni beege jø wø köö ki uuni, ni ‹Butu piny, nee wa cääthwa ki bäätu.› Ni tïïyu dïŋäthu kaamar piny, nee tïme kaamar øtjöö nee cäädhö ki bäätu.»",
                    "ID": "23"
                }
            ]
        },
        {
            "ID": "OT:ISA.52",
            "name": "Aydheea 52",
            "text": [
                {
                    "title": "Luum Pïëm Mano Piem Jerucalem Ki Gø ",
                    "text": "Wui Dhayan, päyï, päyï nø, ni røøï teek marï dëërï! Wui Jerucalem, ï na päänya en kur keere, røø abïïgï dëërï moa beyø; kiper jøøa näk kär daŋø ki jøøa näk ba waany, ge ba duny yiï këët.",
                    "ID": "1"
                },
                {
                    "text": "Wui ï na Jerucalem, ï na näk omaa ki tøŋ, teeŋ tør wøk dëërï nø, ni ööï maal! Wui ï na Dhayan na caal nyakøø, ï na näk omaa ki tøŋ, pät oguudi wøk nø moa no otwöö cwaagï.",
                    "ID": "2"
                },
                {
                    "text": "Kiper gïna caan Wuuö Jwøki bee en, ena köö, ni «Uuna gath kaamar gïn mo bäŋ gäte, 'ba u wïïla wøk ni bäŋ gwel mo cïp.»",
                    "ID": "3"
                },
                {
                    "text": "Kiper Kwäärö Wuuö Jwøk aköö, ni «Jiya akwøŋ ci Ijep dïkwøŋ ni bëëtge yie; 'ba køøre gena caar jø Aciria ki gïn mo bäŋ tiere.»",
                    "ID": "4"
                },
                {
                    "text": "Kiper manøgønø, Wuuö Jwøk aköö,  ni «?Ennø, agïne noo tïïa kany? Kiper jiya akäl jaak ki gïn mo bäŋ tiere, ni ö jiyi moa käär geni ni bëëtge ni ge kwöŋŋö bäätge, ni nyeŋŋa bëëdö ni di janynyø cooth ki yïth nïne bëët.",
                    "ID": "5"
                },
                {
                    "text": "Kiper manøgønø, jiya nyeŋŋa otïmö ni ŋäcge; kiper noo tïme na dïcäŋeca, oŋäcge ni bee aani noo cäänö; ka adïëri møn, bee aani.»",
                    "ID": "6"
                },
                {
                    "text": "A teeŋ met ec mo nyïëdi ki man joot dhaanhø mo ööi ka bäät kïte ni käla luubö mo nyään mo met, ŋat mo køpa luum bëët-mëër, mo käla luubö mo nyään mo met mo beer, ŋat mo gøøa luum pïëm piny man piem jiy ki gø, ni kööe jï jø Dhayan, ni «Jwøk maru beeye ni wø käär piny na nyeya!»",
                    "ID": "7"
                },
                {
                    "text": "Cegu ïthu! Dïkuye mou ge kwöŋŋö; ge kwöŋŋö ki met ec ge bëët, kiper jootge joodø ki nyeŋge kiree kanyo ö Wuuö Jwøki noo duu yi Dhayan.",
                    "ID": "8"
                },
                {
                    "text": "Pänynyu maal, ni kwöŋŋu ki met ec, u bëët, u na en kwöra no oränynyö yi Jerucalem, kiper Wuuö Jwøk cwïny jiye acøme, ni wïïl jø Jerucalem wøk.",
                    "ID": "9"
                },
                {
                    "text": "Wuuö Jwøk teek bade na en kur keere di nyoodhø, ni nëënö jï wïth juurre bëët, ni ö jø wø en teegi bëët bäät piny ni raŋge pïëm mare man piem jiy ki gø, eni na Jwøk marø.",
                    "ID": "10"
                },
                {
                    "text": "'Ba u ni wø käär jap Wuuö Jwøk na en kur keerge, aayu, aayu, daagu rou kaagø! Kär dee gïn mo gutu mo ba waany! Dønynyu wøk ki yi paanøgø, ni døøyu dëëtu mo waany.",
                    "ID": "11"
                },
                {
                    "text": "'Ba u ba aay nou rwäänhnhö døc, kaamar jiy mo kwala rege; kiper Wuuö Jwøk obwödhö nyïmmu, Wuuö Jwøk, Jwø Icriel, oen buutu ni koora uuni. ",
                    "ID": "12"
                },
                {
                    "title": "Luum Jwør Gïï Mo Leth Mar Dhaanh Wuuö Jwøk Mana Näk Ee Jierø",
                    "text": "Wuuö Jwøk aköö, ni «Ka adïëri møn, dhaanhnha na näk yaa jierø, jammi otïïe na karge, eno tïmö ni ena maal wïth jammi bëët, no owøørø ni kare dwøŋ døc.",
                    "ID": "13"
                },
                {
                    "text": "Jiy mo thööth yïthge othäŋŋi kanyo jootge gø, kiper kïdö mare oraanynyø ni put tïmö ni ba caal kït dhaanhø; ni dëëre bäre ogwayø ni ba caal dëër dhaanhø.",
                    "ID": "14"
                },
                {
                    "text": "'Ba eni, wïth juurre mo thööth yïthge othääŋe, ni ö nyeye ni bëëtge ni dhøkge ege miiø ki luumme; kiper geni jammi moa näk kär caanø jïge jootge joodø, ni kwanyge tiet jammi moa näk kärge wïnynyö.»",
                    "ID": "15"
                }
            ]
        },
        {
            "ID": "OT:ISA.53",
            "name": "Aydheea 53",
            "text": [
                {
                    "text": "?Aŋø, aŋa na ŋääth luumma køpwa? ?Na a jï ŋa na nyuth bat Wuuö Jwøk eni?",
                    "ID": "1"
                },
                {
                    "text": "Kiper dhaanh Wuuö Jwøk na näk ee jierø adøøŋŋø nyïm Wuuö Jwøk kaaman wø løth bat jaathi ri gutö, ni caala lweet jaath mo tuya yïth ŋøøm mo otal.  'Ba eni ba nëëni ni kare dwøŋ, ni bäŋ kït mïërö jïre ki man mäk nyeŋ jiyi dëëre, ni kïdö mare, jiy ba tuude ki man raŋi.",
                    "ID": "2"
                },
                {
                    "text": "'Ba ena bëëdö no otaaø no okwier jiyi, ni bëëdö ni kïmmö ni ena yi bëëtö mo leth. Jiy bëëdö ni täärnyïmge løøge wøk ki eni, kaamar dhaanhø mo dëëre da täw mo raac. Ena bëëdö no otaaø, ni kärø cädö døc kipere.",
                    "ID": "3"
                },
                {
                    "text": "Ka adïëri møn, ŋwiili 'moø alwøre, ni ö gïïa rämö ki ge ni käär ge. 'Ba ø ki dëëtø, ø poot köö ni gïïa leth na tägö dëëre tïïya Jwøki, no oraany Jwøki, no ocaar Jwøki.",
                    "ID": "4"
                },
                {
                    "text": "'Ba eni, dëëre ajïtö ki ŋwiili ki køør japa reyø na tïïø, eni gïï mo leth apïï dëëre kiper raay moø. Gïïa tägö dëëre beeye na jïtø ki bëët-mëër ki køørge; ni bee ŋwiili moa pïï dëëre na jöön dëëtø en.",
                    "ID": "5"
                },
                {
                    "text": "Øøni bëët, øøna tïmö kaamar rööm mo orwäänyö, ŋati man nø dëëtø ena gak ki waŋjööre keere. 'Ba Wuuö Jwøk raay 'moø bëët akïth bäät gø.",
                    "ID": "6"
                },
                {
                    "text": "Ena caari ni wëëgi jwør gïï mo leth, 'ba eni dhee käre tuuö; ena lïŋö kaamar nyidiel mo køøla baŋ ŋaal, ni neekïïl kaamar røømmø mo ena nyïm jø wø nyaar jïëye, ni dhee käre tuuö.",
                    "ID": "7"
                },
                {
                    "text": "Ena käl ni di caarø ni kïtha baŋ ajäla. 'Ba yi beenhnhø maneca, bäŋ ŋat mo ocädö kiper gïno tägi yi nyïm, kiper ena ŋul wøk yi ŋöömö mana näk mar kwøw, ni jwør gïï mo leth kiper raay mo jø pøø.",
                    "ID": "8"
                },
                {
                    "text": "Ena koony kanya koony jøøa reyø yie, ni bee kanya koony jøøa no okwär yie, këël na bëëde ni bäŋ gïn mo raac mo ee tïïö, ni bäŋ cwøk mo owïnyö dhee.",
                    "ID": "9"
                },
                {
                    "text": "'Ba beeye mana many Wuuö Jwøki ki man wëëk gø caarø ni jwør gïï mo leth, ni cïp jwïëc gø no olämi man wëën bääyö mar jiy ki gø. 'Ba cwiiye otïmö ni thööth, ni neen beenhnhø mano en yi nyïm. Gïïa met yi Jwøki ki ge otïïe ni wëëk ge thur karge.",
                    "ID": "10"
                },
                {
                    "text": "Wuuö Jwøk aköö, ni «Køør gïïa jwøre ki cwïnye, yie omïnni kanyo joot gïno beer. Eni na dhaanhnha na mare beer, ki køør leec wïc mare, jiy mo thööth ojïëe ni marge beer ki køør mana käär raay moge.",
                    "ID": "11"
                },
                {
                    "text": "Kiper manøgønø, eno mooa ki kure dï moa teek, ni putge gø pääŋŋö na aciel ki ge na teek, kiper eni dëëre akïth yi thøø, ni kwaani røk jø adhala. 'Ba eni ki dëëre beeye na käär raay mo jiy mo thööth, na lämö kiper jø adhala.»",
                    "ID": "12"
                }
            ]
        },
        {
            "ID": "OT:ISA.54",
            "name": "Aydheea 54",
            "text": [
                {
                    "title": "Luum Ajiem Mar Jerucalem Mano En Nyïm",
                    "text": "Wuuö Jwøk aköö, «Wui, ï na Jerucalem ni caal dhaagø ma bwøc  mo kär nyöötö ko obwöre, kwöŋŋï ki met ec! Kwöŋŋï døc niï wär ki met ec ni dwørï iï tïŋ maal, ï na näk mäc lwaar kuyï; kiper ïïni, këël na bëëdï ni ïïno dööŋ keerï, ïïno jïti ko obwöre mo thööth, niï kaala dhaagø mo bëëdö ka cwøre.",
                    "ID": "1"
                },
                {
                    "text": "Tïïc kar oduŋkaara marï ni laac, ni ö abïïe moa näk gëëŋŋe mo kwör bëëte moï ni twöï ge piny ni yïthge iï peerø ni døøŋŋø, ni ba lwagï ge; ni tïïyï thøøth oduŋkaara marï ni bäyö, ni cwödhï teegi moe piny ni teek.",
                    "ID": "2"
                },
                {
                    "text": "Kiper piny omayï ni këëtï bäät cwïïc ki bäät caam, ni ö ŋøøp wïth juurre ni dööŋe jï nyïïkwaayï, ni bëëtge yïth päänye moa no odööŋ keerge.",
                    "ID": "3"
                },
                {
                    "text": "«Kärï lwäyö, kiper wïïï ba wëëk lääö këët; kär wïïï laay, kiper wïïï ba lääy. 'Ba wïïï owïl ki laac wïc mar thïnhö marï, ni ba parï wïïï këët ka ajøøŋ mana pïï dëërï ki køør mana bëëdï kaamar cï thøø.",
                    "ID": "4"
                },
                {
                    "text": "Kiper aani na cwääc ïïni, a bëëdö kaamar cwørï, ni nyeŋŋa beeye Wuuö Jwøk, a na wïth jammi bëët. A na Jwø Icriel na en kur keere, bee aani na wïïl ïïni wøk, ni bee a ni wø cwøl ni Jwø Bäät Piny Bäre.",
                    "ID": "5"
                },
                {
                    "text": "Ï na Jerucalem, ïïna duua baŋa kaamar dhaagø mo okwierø mo ena yi pänh cwïny, mo okwier cwøre ni poot thiinh.",
                    "ID": "6"
                },
                {
                    "text": "Kiper aani, ïïna kwiera ki kany mo thiinh, 'Ba ki køør bäth ec mara na dwøŋ, ï cäŋa ka duu baŋa.",
                    "ID": "7"
                },
                {
                    "text": "Aana gootø ki gootø mo dwøŋ, ni kana täärnyïma ki ïïni ki kany mo thiinh. 'Ba ki køør mëër mara ni wø ba jøøl na bäre bäre, cwïnya cäŋa ka bääthö ki ïïni. Manøgø caana a, a na Wuuö Jwøk na wïïl ïïni wøk.",
                    "ID": "8"
                },
                {
                    "text": "«Kiper manøgø, gïno tïïa otïmö ni caala nïr Nöa, kanya kööŋa ni pïï kär ö piny këët na jwïïö. Kaawat manøgø thuwø, ennø, aana kööŋ naa ba gooti këët ki ïïni, wala man cäänna ïïni ki luubö mo teek.",
                    "ID": "9"
                },
                {
                    "text": "Kiper këël kïte doo dak, ni ö thuuri ni jäŋi, mëër mara ni wø ba jøøl ba dak bäätï, ni ö luum bëët-mëër mara mana tuuda ki ïïni ni ba ŋøle. Manøgø caana a, a na Wuuö Jwøk ni wø nyooth bäth ec mare jïrï.",
                    "ID": "10"
                },
                {
                    "text": "«Wui, ï na päänya no ocaarø, na näk wïïï okier gïï mo lethi, kaawat man wø tïïc atuunna, ni bäŋ ŋat mo ocøm cwïnyï, raŋï, aani ï geera geerø ki kïte mo mïërö, ni ö tier kiir marï ni kïtha gø ki kïte mo ŋwaŋŋi.",
                    "ID": "11"
                },
                {
                    "text": "Uut koor moï geera geerø ki kïte mo kïtge kwayø, ni ö dhøk kiiri moï ni geera ge ki kïte mo paŋŋi, ni ö dëër kiirri bäre ni geera gø ki kïte mo perge leth. ",
                    "ID": "12"
                },
                {
                    "text": "Wäätï bëët geno kwänynyi baŋ Wuuö Jwøk; ni jït obwöre moï ki bëët-mëër mo dwøŋ.",
                    "ID": "13"
                },
                {
                    "text": "Tierï okëët piny yi bëëtö mo tiir, ni tïm karï ni bäär ki caannø; kiper ï tïmö ni bäŋ gïn mo lwäärï, ni ö adigööŋ lwär ni daak ree buutï, ni tïme ni ba løny ki man nyänh buutï.",
                    "ID": "14"
                },
                {
                    "text": "Ni näk da ŋat mo tuga ïïni ki leny, patha a na tïïc gø; dhaanhø jaak mano tuk ïïni, pädhö nyïmï ni böötï gø.",
                    "ID": "15"
                },
                {
                    "text": "«Ka adïëri møn, bee a ki dëëra na tïïc rëëmmö man wø thääth jap leny, ni wø wëëk nywïëny ciek ki maac mo kwadhe ko opïri; ni bee a na tïïc ŋat wø räänyö, nee räänye.",
                    "ID": "16"
                },
                {
                    "text": "Bäŋ gïr leny mo di thäädhö kiper ränynyö marï mo thura kare. Jiy bëët moo kïth luup bäätï kar løøk böötï böötö. Manøgø beeye muuy mana cïp jï jic Wuuö Jwøk, ni beeye na tïmö ni bëënynyö marge mana cïba jïge. Luummögø caana aani, a na Wuuö Jwøk.»",
                    "ID": "17"
                }
            ]
        },
        {
            "ID": "OT:ISA.55",
            "name": "Aydheea 55",
            "text": [
                {
                    "title": "Luum Cwödö Mana Ö Wuuö Jwøki Na Cwøl Jiy Ki Gø ",
                    "text": "Wuuö Jwøk aköö, «Wui, u na no onäk riewi bëët, ööu kuna mäthu ki pïï! Wui, u na jïïu bäŋ gwel bëët, ööu ni lwötu ki caammi ni cämu! Ööu ni källu kwøk nyïïomøki ki caak ni bäŋ gwel mo pëënynyi ki uuni, wala gätge.",
                    "ID": "1"
                },
                {
                    "text": "?Aŋø ni raanynyu gwetu jaak en ki ŋïëw gïï mo patha caammi? ?Aŋø ni wø kälu gwetu wøk moa jootu ki køør kwäk maru nou ŋeewa gïï mo u ba jäŋ ki ge en? Ennø, cegu ïthu na kare ki dwøra, ni cammu cam mana beer, ni mïn yïthu ki cam mana beer na kaal caammi bëët.",
                    "ID": "2"
                },
                {
                    "text": "Wïnynyu mara, ni ööu baŋa; cegu ïthu nou bëëdu nou kwøw. Aani a tudö ki luubö ki uuni mo bëëdö na bäre bäre, ki køør mëër mara na näk adïëri na nyoodha jï Deebit.",
                    "ID": "3"
                },
                {
                    "text": "Ka adïëri møn, ŋatøgø atïïa na ŋat ŋäc tiet jammi 'moa, ni wø caan gø jï jiy, ni tïïa eni na bwödhi na ŋat kööm jiy.",
                    "ID": "4"
                },
                {
                    "text": "'Ba eni wïth juurre mo kuue ocwøle, ni ö wïth juurre moa kuc eni ni rïŋge baŋ gø, kiper a na Wuuö Jwøk, Jwøk mare, a na Jwø Icriel na en kur keere, eni mooa mooø ka ajiem.»",
                    "ID": "5"
                },
                {
                    "text": "Manynyu Wuuö Jwøk kany poode ni nut en; cwøllu eni kany poode ni kare cään en.",
                    "ID": "6"
                },
                {
                    "text": "Beerra man ö ŋata raaci ni wec jöö mare, ni ö ŋata näk bëëtö mare ba tiir ni tiir acaara mare; beerra man ö eni ni duu baŋ Wuuö Jwøk, Wuuö Jwøk bäth ec mare onyoodhe jïgø; beerra man ö eni ni duu baŋ Jwøk marø, kiper Wuuö Jwøk wëënnö mare dwøŋ.",
                    "ID": "7"
                },
                {
                    "text": "Kiper Wuuö Jwøk aköö, na «Acaare 'moa ba caal acaare mou, ni uutjïëthe 'moa ba caal uutjïëthe mou.",
                    "ID": "8"
                },
                {
                    "text": "Kaa teeŋ man bëëde ni maal kare bäär ki piny en, uutjïëthe 'moa thuwø karge bäär ki mou, na acaare 'moa kadha geni ki mou.",
                    "ID": "9"
                },
                {
                    "text": "Kaawat man wø ö køthi wø pänhnhe ki maal, ni ba døøk jaak ni piny käre jwøø, ni ba døøk jaak ni jap piny käre wëëk tuuö ni ciekge, ni ba døøk jaak ni kär cïpö ki köödhi jï jø wø pïïdhö ni cïpe ki cam jï jiy,",
                    "ID": "10"
                },
                {
                    "text": "aani thuwø, a na Wuuö Jwøk, luubö man wø ö wøk ki dhaa ba duu baŋa jaak ni gïna manynya nee tïïe käre thöörö, ni gïna jääŋŋa gø kipere käre wëëk thur kare.",
                    "ID": "11"
                },
                {
                    "text": "Kiper uuno døny wøk ki met ec, ni bwøth uuni ki bëët-mëër; kïte ki thuuri geno kwöŋŋi ki met ec nyïmmu, ni ö jenni bëët ni paŋge ceŋge.",
                    "ID": "12"
                },
                {
                    "text": "Kanyøgønø, otïmö ni tuya jenni mo marr mo bøøge moge ba øc piny, ni patha koodhi, ni tuc jenni moa perge leth ni patha otwel. 'Ba oput tïmö na gïn par wïc ki gø ki Wuuö Jwøk, na ŋïï mo bëëdö na bäre bäre ni ba ränynyi.»",
                    "ID": "13"
                }
            ]
        },
        {
            "ID": "OT:ISA.56",
            "name": "Aydheea 56",
            "text": [
                {
                    "title": "Pïëm Man Piem Jiy Ki Gø Nyaa Bäät Jø Møøk ",
                    "text": "Man beeye luumma caan Wuuö Jwøki, ena köö, ni «Tïïyu ŋøl ma kare, ni tïïyu gïn ma adïëri, kiper pïëm mara man piema jiy ki gø aløny ni öö, ni bëënynyö mara oløny ni kare cään ki man nyoodhi.",
                    "ID": "1"
                },
                {
                    "text": "Gwïëth oen bäät ŋat wø tïïc japøge, ni wø laar ge mak, ni wø gwøk cäŋ jwömö ni ba pääde, ni wø män cere ki tïïc gïn mo raac.»",
                    "ID": "2"
                },
                {
                    "text": "Beerra man ba kö wëëllö mo odwätö ki Wuuö Jwøk, ni «Ka adïëri møn, Wuuö Jwøk a ŋule wøk ki ri jiye.» Ni ö ŋat mo odïnö ni ba ŋure ni kööe, ni «Raŋŋu, aani a caala jaath mo otal.»",
                    "ID": "3"
                },
                {
                    "text": "Kiper man beeye luumma caan Wuuö Jwøki, ena köö, ni «Jøøa no odïnö mo wø gwøk cäŋ jwömö, ni wø jier jap wø met yia ki ge, ni wø laar göök ri luumma tuuda ki jiy,",
                    "ID": "4"
                },
                {
                    "text": "a cïpö jïge ki nyeŋ ajiem yi øtø mara ki yi kiir mara, na nyeŋ mo wïc di paayø ki gø; ni beeye nyeŋ mo kaala obwöc cwøw ko obwöc mään moa dige nywølø. Aani, nyeŋ man wø bëëdö na bäre bäre ni ba ränynyi, cïba cïbö jïge.",
                    "ID": "5"
                },
                {
                    "text": "'Ba wëëlle thuwø mo wø bëëdö no odwätö ki Wuuö Jwøk, ni wø tïny Wuuö Jwøk, ni wø mëër ki nyeŋ Wuuö Jwøk, ni wø wøør Wuuö Jwøk, ni beege jiy bëët mo wø gwøk cäŋ jwömö ni ba päätge, ni wø laar göök ri luumma tuuda ki jiy,",
                    "ID": "6"
                },
                {
                    "text": "ge tïïa tïïö nee öge bäät kïdi mara na en kur keere, ni mooa geni ki met ec yi øt lam mara. Olämme moge mo wø waaŋ, ki muuce moge, di jïëö ki man cïbi bäät gïn wø cïp olämme bääte mara; kiper øtø mara ocwøl ni Øt Lam kiper wïth juurre bëët.»",
                    "ID": "7"
                },
                {
                    "text": "Kwäärö Wuuö Jwøk, eni ni wø cooŋ jø Icriel moa no okeethø, aköö, ni «Poot da jiy møøk mo cooŋa bäät jiy moa no onø cooŋ.» ",
                    "ID": "8"
                },
                {
                    "title": "Rääö Mar Dïbwöthe Mo Jø Icriel",
                    "text": "U bëët, u na lääc paap ni wø bëëdö yi lul, ööu ni cammu jiya!",
                    "ID": "9"
                },
                {
                    "text": "Jø koor mo Icriel gena cööye; bäŋ gïn mo ŋäcge ge bëët. Ge bëët, ge caala guu mo dhøkge orïpö, mo ba løny ki man gucge, ge bëëdö ni geno butö jaak ni marge lääk, ni gena jiy mo yïthge met ka niine,",
                    "ID": "10"
                },
                {
                    "text": "ni ge caala guu mo owär mo ge ba jäŋ, ni ge caala dïkwääc dïëk mo tiet luup ba kwanyge. Ge bëët, gena gaa wøk ni aacge ki øtjöö marge keerge, ni ŋati man nø dëëtge manynya gïn mo joode kiper dëëre keere.",
                    "ID": "11"
                },
                {
                    "text": "Geni, røkge cøørge cøørø keerge ni ge köö, ni «Ööu, ö aa baŋ maath ki køøŋø, cøø mäthö døc ki køøŋø mo keec; diøø thuwø cäŋø ka tïïyö na ennønø, ni kaala mar dïcäŋi.»",
                    "ID": "12"
                }
            ]
        },
        {
            "ID": "OT:ISA.57",
            "name": "Aydheea 57",
            "text": [
                {
                    "title": "Ajäla Kiper Lam Juu Mo Patha Adïëri ",
                    "text": "Dhaanhø mo beer thøw ni bäŋ ŋat mo kwany tier thøø mare. Jiy mo bëëtge beyø di kälö ni bäŋ ŋat mo kwany tier gø ki man näk mo ge käl kaper nee ge pääge ki raay.",
                    "ID": "1"
                },
                {
                    "text": "Jiy mo wø caath jöör adïëri, ge dønynya yi bëëtö mo beer; ge jïtö ki jwöm kany wø bëëtge ni geno pïël piny ni geno thøw.",
                    "ID": "2"
                },
                {
                    "text": "Wuuö Jwøk aköö, «'Ba uuni, u na wäät jø thïëth, na wäät kääpe, u na wäät jø wø gath dëëtge ki käp, ööu kany!",
                    "ID": "3"
                },
                {
                    "text": "?Aŋø, u buu ŋa? ?U ŋeethu bäät ŋa ni lëëpu you rwääö wøk? ?U patha wäät jø ageem, ni uuna wäät tööte?",
                    "ID": "4"
                },
                {
                    "text": "Juu mou na näk patha adïëri lammu nou døøa dëëtu ki käp tiet jenni moa no onigïït piny, ni nyïïu ŋallu ŋallø ni cïpu ge jïge no olämme deŋ nyeŋ näm ki tiet agäp-kïte.",
                    "ID": "5"
                },
                {
                    "text": "'Ba uuni nø, japa wøørru na en yïthakic kïte moa pøøth deŋ nyeŋ näm, beege noo tïmö na mou, na kuru; ka adïëri møn, uuna cïpö jïge ki muuce mo kwøŋ mo wø køny piny, ni mooyu geni ki muuce mo beel. ?'Ba you caarø ni cwïnya daa warø ki japøge?",
                    "ID": "6"
                },
                {
                    "text": "Kwör niine mou you tïïö maal wï kïdi mo bäär døc, nou etha maal bääte kaace thuwø kuna cïpu ko olämme.",
                    "ID": "7"
                },
                {
                    "text": "Kït gïï wø lammu you cwöth piny deŋ dhøk uudi mou, ni manøgø tïïyu nou kwiera aani; ni bëëdu nou bëëdö ka dëëtu kwör niine mou. Kany wø cou kwör niine mou, putu ka peeth ni laac jaak, ni dëëtu putu ka raanynyø ki jø wø mëërru ki niine ki ge, nou raŋŋa dëëtge na näk bäŋ abïïe.",
                    "ID": "8"
                },
                {
                    "text": "Uuna ci baŋ jwøa cwøl ni Mölek, ni cïpu jïre ki mädhi ki riie mo thööth; jiy mou ajääŋŋu kany mo bäär døc baŋ juu møøk, këël mana pïïcge piny kuya kar bëët jwïëc jøøa no othøw.",
                    "ID": "9"
                },
                {
                    "text": "Uuna ööl kiper waŋjöö maru na bäär døc, 'ba u kär köö, ni ‹Bäŋ gïn ŋääthwa këët nø.› 'Ba uuna jïtö ki teek mo nyään, ni bäŋ öölö mo you joodø këët.",
                    "ID": "10"
                },
                {
                    "text": "«?Aŋø, aŋa na bwøgu ki gø na lwäyu ki gø, ni tïme nou cara tööt jïra en ni wïthu ba parru ki aani, ni bäŋ gïn caarru døøc kipera en? ?Aŋø, bee kiper mana bëëda ki kany mo bäär naa lïŋö, ni tïme naa ba lwäärru en?",
                    "ID": "11"
                },
                {
                    "text": "Aani, bëënynyö maru manø ni ŋääthu enø, ki tïïe mou, tïïa tïïö nee ŋäc, ki man näk mo bäŋ gïn mo kønyge dëëtu.",
                    "ID": "12"
                },
                {
                    "text": "Kït gïï wø lammu na näk you cooŋø, beerra man piemge uuni kany wø jwöŋu kiper køny. 'Ba ge poot käl jame kälö ge bëët; këël jam dhøk, ge køøle køølø bëët. 'Ba ŋato bëëdö ni ŋäätha göök mara, ŋöömö oci jïre, ni ö kïnna na en kur keere ni dööŋe jïre na mare.» ",
                    "ID": "13"
                },
                {
                    "title": "Luum Cøm Cwïny Kiper Jø Wø Cwïnyge Pädhi Kiper Raay Moge",
                    "text": "'Ba Wuuö Jwøk oköö, ni «Thørru jöö, thørru, ni jiiŋŋu gø, daagu jammi bëët mo wø cwany tiel øtjöör jiya.»",
                    "ID": "14"
                },
                {
                    "text": "Kiper Wuuö Jwøk, eni na en maal na kare dwøŋ, ni wø bëëdö na bäre bäre, ni wø nyeŋŋe en kur keere, ena köö, ni «Aani, a bëëdö maal kany mo ena kur keere, naa bëëdö thuwø ni kara cään ki jiy moa näk cwïnyge opädhö kiper raay moge, ki jiy moa näk cwïnyge opädhö ki køør japa leth na pïï bäätge, nee jiy moa näk cwïnyge opädhö nee cwïnyge cøma, ni mooa jiy moa no ocaarø ki jwöm ki yïth cwïnyge.",
                    "ID": "15"
                },
                {
                    "text": "Kiper a ba bëëdö naa jälla geni cooth, naa ba gooti ki geni cooth; kiper noo nøøya ge, jwïëcge ränynyö nyïma, ni beege jwïëy moa cïba jïge, ge na cwääa.",
                    "ID": "16"
                },
                {
                    "text": "Aana gootø ki geni ni jääla geni kiper päl cwïny marge na raac, ni kana täärnyïma ki geni ni mara gootø. 'Ba këël na jääla ge, gena cäŋ bëëdö ni ge gaa wøk, ni bëëtge ni ge cäädhi ka køør jap wø many cwïnyge.",
                    "ID": "17"
                },
                {
                    "text": "Aani uutjïëthe moge ajooda, 'ba ge kønya kønyø; geno bwødha ni cäŋa cwïnyge cømmø, ge ni wø bëëdö ni ge kïmmö,",
                    "ID": "18"
                },
                {
                    "text": "ni tïïa ge naa pwøcge ki dhøkge, a na Jwøk. 'Ba bëët-mëër en jï jø wø kwörge bäyö ki jï jø wø kwörge cärö! Aani ge kønya kønyø.»  Luummögø caana Wuuö Jwøki.",
                    "ID": "19"
                },
                {
                    "text": "'Ba jøøa reyø bëëdö ni caala pï naama dwøŋ mo leeŋ athaga leeŋŋø, ni ba nikïïl, ni bëëtö marge caala gïï wø reyø ko odhöönh ni wø leeŋ athaga wøk.",
                    "ID": "20"
                },
                {
                    "text": "'Ba Jwøk mara aköö, ni «Bëëtmëër bäŋgø jï jø raay.»",
                    "ID": "21"
                }
            ]
        },
        {
            "ID": "OT:ISA.58",
            "name": "Aydheea 58",
            "text": [
                {
                    "title": "Lam Mana Näk Adïëri ",
                    "text": "Wuuö Jwøk aköö, ni «Kwöŋŋu døc ni ba wëëgu döötu jook; tïŋu döötu maal kaamar dwør tuuŋ, nou cara bääyö mar jiya ki raay moge, ge na nyïïkwaac Jeekap.",
                    "ID": "1"
                },
                {
                    "text": "Kiper a manyge manynyø ki yi cäŋ cooth, keda gena jiy mo yïthge met ki man ŋäcge uutjïëthe 'moa. Dëëtge ege tïïö kaamar jiy mo caatha køør bëënynyö, ni ge bëëdö ni caala jiy mo ciik Jwøk marge kärge wiiø. A pëënyge pëënynyö ki man ŋunna geni, keda gena jiy mo ge mëër ki man ena buutge.",
                    "ID": "2"
                },
                {
                    "text": "Ge köö, na ‹?Aŋø ni wø ba neenï wödö marwa en kany wø kwierwa cam ni marwa wödö? ?Na aŋø ni wø ba raŋï gø en kany wø dwøkwa dëëtwa piny ni wa mwöl?› «'Ba ka adïëri møn, uuni, kany wø wödu, u tïïya man wø manynyu keeru, nou bëëdö ni jø tïïc mou bëët you thiel piny.",
                    "ID": "3"
                },
                {
                    "text": "Ka adïëri møn, këël na bëëdu nou wödö, u poot pïëmu nou këëdö, ni dëëtu pöötu pöötö ka alööŋŋe mo reyø døc. Teeŋ wödö man wø wödu ki gø manøgø, döötu ba tïïe nee pïïe maal baŋa, a na Wuuö Jwøk.",
                    "ID": "4"
                },
                {
                    "text": "?Aŋø, teeŋ wödö manøgø beeye mana manynya, ni tïme ni beeye cäŋ man ö dhaanhø ni dwøk dëëre piny ni mwöl keere yie? ?Aŋø, beeye ki man ö dhaanhe ni kuul wïïe piny kaamar otöök, ni but piny yïth keece ki yi bur? ?Aŋø, manøgø beeye man wø cwøllu ni wödö, ni beeye cäŋ man wø jïëa, a na Wuuö Jwøk?",
                    "ID": "5"
                },
                {
                    "text": "«'Ba wödö mana manynya beeye en: Beeye ki man pätu jøøa no otwöö yi bëëtö mo leth, ni kälu tëëra peek wøk bäätge ni wø caal jaath man wø rïï ŋut dhieŋ ri puur. Beeye ki man pätu jiy moa no ocaannø, ni ö japa peek bëët na en bäätge, na caal jaath puur manøgø, ni kälu ge wøk.",
                    "ID": "6"
                },
                {
                    "text": "Beeye ki man pääŋŋu caammi mou ki jiy moa no onäk käci, ni ö jøøa canni moa näk thääyö jaak ni määnynyu ge ki kwör bëëte, ni ö jøøa näk cäädhi ka dëëtge ni runynyu dëëtge ka abïïe, ni ba løøu nyïmmu wøk ki tuŋi mou na näk rem dëëtu.",
                    "ID": "7"
                },
                {
                    "text": "'Ba ni näk mo gïïögø tïïyu tïïö, tar maru rieny kaawat man wø kwäär øwi, ni ö kønynyi maru ni laar nicäär. Bëënynyö maru bwödhö nyïmmu, ni ö ajiemmi mara, a na Wuuö Jwøk, ni en køøru ni koora uuni. ",
                    "ID": "8"
                },
                {
                    "text": "Køøre noo cwøllu aani, a na Wuuö Jwøk, aani döötu wïnynya wïnynyö, ni kany wø jwöŋu kiper køny, løøa løø, ni ‹Aani en.› Ni näk mo tëëra peek ni wø caal jaath man wø rïï ŋut dhieŋ ri puur you käl wøk göök jiy; ni weyu jiy ki nyøthø ki lweetu nou jøøŋŋa ge;",
                    "ID": "9"
                },
                {
                    "text": "ni näk mo dëëtu you cïbö jï jøøa no onäk käci ki man mooyu geni ki cam, ni wëëgu jøøa näk ocaannø jääŋö kaawat man wø manyge, tar maru orieny yi muudhö, ni ö wäärri ni tïme kaamar dïcäŋ jïïu.",
                    "ID": "10"
                },
                {
                    "text": "A na Wuuö Jwøk, u bwødha bwødhø cooth, ni mooa uuni ki cam yi cäŋa kwaar døc dïtëën kaawat man wø manynyu, ni wëëga cuu mou tëënnö. Bëëtö maru tïïa tïïö kaamar ajïniina mo di jøøyø ki pïï, ni tïme kaamar jøøro mo pïïe ba tal.",
                    "ID": "11"
                },
                {
                    "text": "Jiy moo ööi ki rou, mïëri mo acääŋŋe moa no oränynyö odwøkge karge, ni ö kwöra no opädhö ri kiir mana no ojal ni tïŋge ge maal ni ge geera ge. Køøre u di cwølø ni jøøa cäŋ kiir mana no opädhö geerrø, na jøøa dwøk uutjïëthe ki uudi karge.»",
                    "ID": "12"
                },
                {
                    "text": "«Ni näk mo dëëtu mänu mänö ki man tïïyu jap wø mïn yïthu ki ge yi cäŋ jwömö mara na en kur keere, ni cwøllu gø na cäŋ met ec na cäŋa en kur keere na näk owøørø na mara, a na Wuuö Jwøk, ni wøørru gø nou ba cäädhi ka jöö maru keeru, nou ba tïïc jap wø mïn yïthu ki ge keerge, nou ba cäänö ki luup mo oballe,",
                    "ID": "13"
                },
                {
                    "text": "køør japøgøøni, u jïtö ki met ec baŋa, a na Wuuö Jwøk. U tïŋa maal bäät piny, ni wëëga u cam gïïa beyø yi ŋöömma ci jï kwaru ma Jeekap.» Luummögø caana Wuuö Jwøki ki dhee kiree.",
                    "ID": "14"
                }
            ]
        },
        {
            "ID": "OT:ISA.59",
            "name": "Aydheea 59",
            "text": [
                {
                    "title": "Apääk Man Wø Tïïc Raayi Yïthakic Dhaanhø Ki Jwøk ",
                    "text": "Ka adïëri møn, cer Wuuö Jwøk ba ciek ki man kunye, eni wïnyö ni patha miiŋ;",
                    "ID": "1"
                },
                {
                    "text": "'Ba bee gïïa bayu na wëëk uuni apääk ki Jwøk maru, ni kan täärnyïme ki uuni kiper raay mou, ni tïme ni bäŋ gïn wïnyi jïre.",
                    "ID": "2"
                },
                {
                    "text": "Kiper ceŋŋu atïmö ni ba waany ki rem jiy moa kønynyu piny, ni lweetu bëëdö ni temma gïï mo reyø. Dhøgu päŋ ki luup tööt, ni lëëpu cara luup mo reyø.",
                    "ID": "3"
                },
                {
                    "text": "Bäŋ ŋat mo caath køør ŋøl luup ma kare, ni bäŋ ŋat mo cäänö ka adïëri kar ŋøl luup. Uuna tïmö nou ŋäätha luup mo bäŋ tietge, nou cara luup tööt. Ni ö gïïa reyø na tïïyu ni tïme ni ena yïthu kaamar dhaanhø mo ena ec, ni puti nywøl na gïn mo raac.",
                    "ID": "4"
                },
                {
                    "text": "U tudö ki luup mo reyø ni caala man wø tøk tøŋø mar olwierø, 'ba ni näk da ŋat mo cama tøŋø manøgø, eni thøw; 'ba noo tøk tøŋø, ööa wøk no olwierø.  Ni päärru thøøth othïënhö ki man wenynyu ge,",
                    "ID": "5"
                },
                {
                    "text": "'ba thøøth othïënhö moa wenynyu ba tïmö na abïï, ni ba løny ki man rïëpu dëëtu ki gø. Tïïe mou reyø, ni ceŋŋu temma gïï mo reyø.",
                    "ID": "6"
                },
                {
                    "text": "Tietu ŋwieya køør gïïa reyø, ni u wø lääta baŋ køny rem jøøa beyø piny. Acaare mou beege acaare mo reyø, ni uutjïëthe mo wø caathu bëët, u temma gïï mo leth ka aranya.",
                    "ID": "7"
                },
                {
                    "text": "Uuni øtjöör bëët-mëër kuyu, ni bäŋ ŋøl luup ma kare uutjïëthe mou. Uutjïëthe mou you tïïö no oköömmö, ni ŋat wø cør yïthge bäŋ bëëtmëër mo ŋääe.",
                    "ID": "8"
                },
                {
                    "text": "Kiper manøgønø, ŋøl luup mana näk adïëri kare atïmö ni bäär ki øøni, ni ö bëënynyö ni ba pïïe baŋø. Øøni tar amanynyø, 'ba jammi bëët atïmö na muudhö, ni manynyø tac øw, 'ba øøna tïmö ni ø cäädha yi muudhö.",
                    "ID": "9"
                },
                {
                    "text": "Øøna tïmö kaamar cööye mo thäämmö dëër øtø, ni thäämmø kaamar jiy mo bäŋ nyeŋ jïge; ni cwanynyø tietø ki dhöör cäŋ keda pinynya wäär, ni putø tïmö kaamar jiy mo othøw yïthakic jøøa teek.",
                    "ID": "10"
                },
                {
                    "text": "Øøni bëët øøna jwöŋö kaawat man wø jwöŋ cwienynyi, ni tïmø ni ø ŋurö kaamar akuyi. Øøna bëëdö ni ø koora ŋøl luup ma kare, 'ba atïmö ni bäŋgø, ni manynyø man piem øøni, 'ba kare atïmö ni bäär ki øøni.",
                    "ID": "11"
                },
                {
                    "text": "Kiper gïïa reyø na tïïø atïmö ni thööth døc nyïm Wuuö Jwøk, ni ö raayi moa tïïø ni jäälge øøni; bëëtö marø na raac nëënö jïïø, ni gïïa näk yøø bayø ŋääø;",
                    "ID": "12"
                },
                {
                    "text": "ni beege tïïc gïïa reyø, ki mooŋ Wuuö Jwøk, ki løø nyïm wøk ki Jwøk marø; ka acoona mar caar jiy, ka ageem, ki car luup tööt mo wø cooŋø ki yïth cwïnynyø.",
                    "ID": "13"
                },
                {
                    "text": "Køøre ŋøl luup ma adïëri adwøk ŋäc, ni ö bëënynyö ni cuŋŋe ni kare bäär; bëët adïëri apäth piny nyeŋ jïëthe, ni ö bëëtö mana thïïŋ ni dööŋe wøk.",
                    "ID": "14"
                },
                {
                    "text": "Kare møn, adïëri arwäänyö, ni ö ŋat wø kwier bëët raay ni tïme ni di caannø. ",
                    "ID": "15"
                },
                {
                    "title": "Luum Pïëm Mano Ö Wuuö Jwøki Noo Piem Jiy Ki Gø",
                    "text": "Ajoode møn ni bäŋ dhaanhø mo jooga jiy, ni thäŋ yie. Kiper manøgønø, bade na teek, køny atïïe keere, ni ö bëënynyö mare ni cwak eni.",
                    "ID": "16"
                },
                {
                    "text": "Bëënynyö arøø dëëre kaamar kwöt leny, ni ö pïëm man wø piem jiy ki gø ni kïth gø wïïe kaamar cöör; cool kwöri arøø dëëre kaamar abïï, ni rïëp këëyö dëëre kaamar aleeŋŋa.",
                    "ID": "17"
                },
                {
                    "text": "Wuuö Jwøk wëër, ni cool kwör dëët jøøa gëëmö ki eni, ki nyïïmän moe ki køør gïïa tïïcge; eni kwör di coolø dëët wïth juurre mo wø bëëdö yïth mïëri moa en bäät naama dwøŋ.",
                    "ID": "18"
                },
                {
                    "text": "Ni ö jø wø bëëdö jï løø kur pänhcäŋ ki jø wø bëëdö jï løø kur tuul-cäŋ ni putge lwäyö ki nyeŋ Wuuö Jwøk ka ajiem mare; kiper Wuuö Jwøk öö kaamar jwïïö mo pänhnhö, mo køøle ka jam dhee.",
                    "ID": "19"
                },
                {
                    "text": "'Ba mana caan Wuuö Jwøki bee en, ena köö, ni «Da ŋat mo wïïla jiy wøk mo ööa yi Dhayan ni ööa baŋu, u na jø dhi øt Jeekap moa køp raacge.",
                    "ID": "20"
                },
                {
                    "text": "«'Ba aani, a na Wuuö Jwøk, luubö mano tuuda ki uuni beeye en: Jwïëy 'moa na kïtha bäätu, ki luup 'moa na kïtha dhøgu, bëëdö ni ge ba ö wøk dhøgu, ki dhøk obwöre mou, ki dhøk nyïïkwaayu ki mano täge ennø, këël bäre bäre. Manøgø caana aani, a na Wuuö Jwøk.»",
                    "ID": "21"
                }
            ]
        },
        {
            "ID": "OT:ISA.60",
            "name": "Aydheea 60",
            "text": [
                {
                    "title": "Ajiem Mano Nyooth Jï Jerucalem Yi Nyïm ",
                    "text": "Wui Jerucalem, päny maal ni rienyï, kiper tar marï aöö; ajiem mar Wuuö Jwøk apïï dëërï.",
                    "ID": "1"
                },
                {
                    "text": "Ka adïëri møn, muudhö bäät piny aume, muudhö mo cøl ena bäät wïth juurre; 'ba Wuuö Jwøk ööa baŋï, ni ö ajiemmi mare ni nëëne bäätï.",
                    "ID": "2"
                },
                {
                    "text": "'Ba wïth juurre oö yi tar marï, ni ö nyeye ni öge yi däär tar marï mano rieny.",
                    "ID": "3"
                },
                {
                    "text": "Tïŋ wïïï maal ni lwïthï, jiy moï bëët rege acooŋge ni ge ööa baŋï; wäätï gena cäänhnhö ki kany mo bäär, ni nyïï di käärö ki tiet jööthi.",
                    "ID": "4"
                },
                {
                    "text": "'Ba oraŋï ni mïn yiï, cwïnyï omïnni ni pääŋe ki met ec; kiper mano ö jap kwärö mo naama dwøŋ noo käli jïrï, ni ö kwärö mar wïth juurre ni ö baŋï.",
                    "ID": "5"
                },
                {
                    "text": "'Ba athïrööle mo thööth ŋöömö marï opääŋge, ni beege athïrööle moa therø mo jø Midien ki jø Gëpër. 'Ba jø wø en Cïïba bëët geno ööi ni ge käädö ki warkey ki jer wø jïcge ŋwääi ni met, ni ge pwøya Wuuö Jwøk ni ge køpa luubö mo nyään mo met.",
                    "ID": "6"
                },
                {
                    "text": "'Ba pïïth dïëk bëët mo jø Këdar ogwäär baŋï, ni ö nyöök rööm mo jø Nebayöt ni kønyï riï ki ge; geno jïëc ki man cïp geni no olämme bäät gïn wø cïp olämme bääte mara, a na Wuuö Jwøk, ni ööa ni jiema øtø mara na näk øt ajiem.",
                    "ID": "7"
                },
                {
                    "text": "?Aŋø, moi aŋaani ni määdö kaamar pøøl ii, ni caal akuyi mo lääta yïth uudi moge ii?",
                    "ID": "8"
                },
                {
                    "text": "Ka adïëri møn, wïth juurre mo wø bëëdö yïth mïëri moa en bäät naama dwøŋ, jïra oneetge, ni ö baabuure mo Tarcëc ni kwøŋge pïï, ni ge käla wäätï ki kanya bäär, ni wäätï gwet-bïrö moge ki warkie moge käärge käärö, ni ge ööa kuna wøørge Wuuö Jwøk, Jwøk marï, ni beeye Jwø Icriel na en kur keere;  kiper eni ajiem mo dwøŋ acïbe jïrï.",
                    "ID": "9"
                },
                {
                    "text": "Wuuö Jwøk aköö jï Jerucalem, ni «Jøøa path, kiir marï ocäŋge geerrø, ni ö nyeye moge ni tïnyge ïïni. Këël na bëëdï niï yaa raanynyø ki gootø mara, mëër mara nyoodha nyoodhø jïrï ki køør bäth ec mara.",
                    "ID": "10"
                },
                {
                    "text": "Dhøk kiir marï bëëdö no ojabø cooth, ni ba cïëgi ki dïcäŋ ki wäär, kiper nee wïth juurre jap kwär moge kälge jïrï, ni öge ki nyeye moge ni jøl geni.",
                    "ID": "11"
                },
                {
                    "text": "'Ba wï jur ki buc nyec mano ba tïny ïïni, ge ränynyö; wïth juurre moo ba tïny ïïni wïthge dïdö na bäre.",
                    "ID": "12"
                },
                {
                    "text": "Ajiem mar Lur Libaanø di kälö jïrï, ni beege teeŋ jenni moa perge leth, nee øt lam mara nee tïïc ni mïërö ki ge, ni wëëga kar bëët tieta jiem.",
                    "ID": "13"
                },
                {
                    "text": "'Ba wäät jøøa dïïm ïïni geno ööi ni këëlge cøŋge piny nyïmï; jiy bëët moa taak ïïni, wïthge okuulge piny ni nuumge tietï ni ge wøøra ïïni, ni cwølge ïïni ni Pääny Wuuö Jwøk, ni bee ï Dhayan na näk mar Jwø Icriel na en kur keere.",
                    "ID": "14"
                },
                {
                    "text": "«Këël na bëëdï ni ïïno kwierø ni jiy omännö ki ïïni, ni bäŋ ŋat mo cur dïërï, ï na Jerucalem, nyeŋŋï tïŋa maal ka ajiem mo bëëdö na bäre bäre, ni tïmï ni ïïna kar met ec jï beenhnhe moo ööi cään bëët.",
                    "ID": "15"
                },
                {
                    "text": "Ïïni, jap kwärö marï ojootï baŋ wïth juurre ki nyeye, kaawat man wø dhøøth nyilaalli ki caak kö menni. Køøre, putï ka ŋäc ni bee a na Wuuö Jwøk, a na pïëmi marï, ni bee a na wïïl ïïni wøk, a na Jwøa teek mar Jeekap.",
                    "ID": "16"
                },
                {
                    "text": "Aani, a känna baŋï ki warkey, na kar nywïënyö ma jwïël, a känna baŋï ki gwel-bïrö, na kar nywïënyö jaak, a känna baŋï ki nywïënyö ma jwïël, na kar jaath, ni känna baŋï ki nywïënyö, na kar kïte. Bëët-mëër tïïa tïïö na gïn käär akwöma marï ki gø, ni tïïa bëënynyö na gïn bwøth ïïni.",
                    "ID": "17"
                },
                {
                    "text": "Kanyøgø bëët aranya otïmö ni bäŋgø mo wïnynyi yi ŋöömö marï këët, ni bäŋ aranya wala dïïr wïc mo wïnyö dïërï, ï na Jerucalem; 'ba kiir marï oputï cwøl ni Pïëmi, ni ö dhøgi moe ni cwølï ge ni Pwøc.",
                    "ID": "18"
                },
                {
                    "text": "Kanyøgønø, otïmö ni patha cäŋ këët noo cïp tar jïrï, ni patha tar mar dwääy noo rieny bäätï; 'ba a na Wuuö Jwøk, aano tïmö na tar marï mano bëëdö na bäre bäre; a na Jwøk marï, aano tïmö ni aana ajiem marï.",
                    "ID": "19"
                },
                {
                    "text": "Cäŋ obëëdö ni ba pädhi bäätï, ni bëët dwääyi ni ba ci muudhö; kiper a na Wuuö Jwøk, a tïmö na tar marï mano bëëdö na bäre bäre, ni ö nïr kïmmö moï ni thumge.",
                    "ID": "20"
                },
                {
                    "text": "Køøre jiy moï bëët otïmö ni beyø, ni ö geni ni ci ŋöömö jïge na bäre bäre, ni beege gïïa tïïa ki ceŋŋa, na caal jenni mo otøø ni løthge, nee nyeŋŋa jiem rege.",
                    "ID": "21"
                },
                {
                    "text": "Dhaanhø aciel onyaay na wï tuuŋ mo dwøŋ, ni ö wï tuuŋ mo thiinh ni nyaae ni tïme na wï jur mo teek. Aani, a na Wuuö Jwøk, gïnögø laya layø, ni wëëga gø thur kare yi caanne.»",
                    "ID": "22"
                }
            ]
        },
        {
            "ID": "OT:ISA.61",
            "name": "Aydheea 61",
            "text": [
                {
                    "title": "Luum Luubö Mo Nyään Mo Met Man Piem Jiy Ki Gø ",
                    "text": "Jwïëc Kwäärö Wuuö Jwøk ena bääta, kiper Wuuö Jwøk aana jiere nee luubö mo nyään mo met caana jï jøøa can. Ni jääŋ aani nee jiy moa näk cwïnyge opädhö nee cwïnyge cøma, nee luum pät mar jøøa no omaa ki tøŋ ki jøøa no otwöö nee køba jïge,",
                    "ID": "1"
                },
                {
                    "text": "nee cwiino ö eni noo nyooth met ec mare yie, ki cäŋ ajäla mare, eni na Jwøk marø, nee køba, nee jiy bëët moa näk kïmmö nee cwïnyge cøma,",
                    "ID": "2"
                },
                {
                    "text": "nee jøøa näk cwïnyge opädhö na en yi Dhayan, nee ge ŋada ka aduda mar ajiem na kar mana bëëtge yi bur, ki met ec na kar kïmmö, ki pwøc na kar pänh cwïny. 'Ba ki køør bëënynyö marge geno cwøl ni jenni mo teek moa tøøk Wuuö Jwøki, nee nyeŋŋe jiem ki rege.",
                    "ID": "3"
                },
                {
                    "text": "Køøre mïëri moa no oränynyö ya acääŋŋe odwøkge karge, ni ö japa no oniruuth piny no oränynyö ni tïŋge ge maal; ni ö päänye moa no oruuki na beet beenhnhe moa pöödhö ni cäŋge ge geerrø.",
                    "ID": "4"
                },
                {
                    "text": "Wëëlle otïmö na dïkwääc dïëk moge, ni ö jøøa pathi ni tïmge na jø puur jïge, na jø koor pwöth omøki moge.",
                    "ID": "5"
                },
                {
                    "text": "'Ba ge na jiya geno cwøl na dïlämme mo Wuuö Jwøk, ni cøøri ya jiyi ni jø wø tïny Jwøk marø. Geno cämö ki jap kwär mo wïth juurre, ni jïëmge ki køør jammi moøgø.",
                    "ID": "6"
                },
                {
                    "text": "Geno jïti ki kurge mo opöödhö ri jap kwärö na kar lään wïc marge, ni jïtge ki met ec bäät japøge na kar pänh cwïny marge; ge jïtö ki kurge mo opöödhö ri jap kwärö yi ŋöömö marge, ni ö met eci marge ni bëëde na bäre bäre.",
                    "ID": "7"
                },
                {
                    "text": "Wuuö Jwøk aköö, «Kiper aani, a na Wuuö Jwøk, a mëër ki ŋøl luup ma adïëri, naa män ki kwal, ni mäna ki gïï mo reyø. 'Ba ki køør adïëri mara, aani jiya ŋada ŋadø, ni tuda ki luubö ki geni mo bëëdö na bäre bäre.",
                    "ID": "8"
                },
                {
                    "text": "Nyïïkwaacge otïmö ni ŋäc ki yïthakic wïth juurre, ni ö obwöre moge ni ŋääi ki dï jiy. Jiy bëët moo joot geni putge ka ŋec ni beege jøøa näk yaa gwïëdhö, a na Wuuö Jwøk.» ",
                    "ID": "9"
                },
                {
                    "title": "Cäänö Mar Jerucalem",
                    "text": "Aani yia amïnnö døc ki ri Wuuö Jwøk, jwïëya ajïtö ki met ec ri Jwøk mara; kiper pïëm man wø piem jiy ki gø, ki bëënynyö arøø dëëra kaamar abïï, ni tïma kaamar cø dhaagø thiinh mo wïïe ee kïthö ki jap mïërö, naa caala dhaagø thiinh mo dëëre ee jiiŋŋø ni mïërö ki nyeŋ tii mo perge leth.",
                    "ID": "10"
                },
                {
                    "text": "Kaa teeŋ man wø ö pinynyi wø wëëk jammi tuuö, ni ö ajïniina ni wëëk köödhi moa piith yie tuuö, Wuuö Jwøk bëënynyö ki pwøc wëëge tuuö nyïm wïth juurre.",
                    "ID": "11"
                }
            ]
        },
        {
            "ID": "OT:ISA.62",
            "name": "Aydheea 62",
            "text": [
                {
                    "title": "Luum Mëër Mano Cäŋ Nyoothø Jï Jerucalem ",
                    "text": "'Ba kiper nyeŋ Dhayan a ba nikïïl; kiper nyeŋŋe, eni na Jerucalem, a ba bëëdö naa lïŋö, këël kanyo ö bëënynyö mare noo kwääre kaamar tiet cäŋ mo tuulö, noo ö pïëmmi man piem eni ki gø noo liele kaamar ameeth.",
                    "ID": "1"
                },
                {
                    "text": "Wui Jerucalem, bëënynyö marï ojoot wïth juurre, ni ö ajiemmi marï ni jooti ya nyeye bëët; ïïno cwøl ki nyeŋ mo nyään, ni beeye nyeŋ mano cur dhi Wuuö Jwøk.",
                    "ID": "2"
                },
                {
                    "text": "Ïïno tïmö ni ïïna aduda mar ajiem cer Wuuö Jwøk, ni ïïna aduda mar nyec cere, eni na Jwøk marï.",
                    "ID": "3"
                },
                {
                    "text": "Køør man ï ba cwøl këët ni ïïna pääny mo okwierø, ni bäŋ ŋat mo köö këët ni ŋöömö marï bäŋ gïrpiny yie. 'Ba ïïno cwøl Wuuö Jwøki ni Dhaaŋŋa Met Yia Ki Gø, ni ö eni ni cwøl nyeŋ ŋöömö marï ni Dhaaŋŋa Nywøma; kiper Wuuö Jwøk yie met ki ïïni; eno mëëyi ki ŋöömö marï kaawat man wø nywøm dhaagø.",
                    "ID": "4"
                },
                {
                    "text": "Kaawat man wø ö dïcwøø wø nywøm nyakøø, ï na Jerucalem thuwø wäätï omëëyi ki ïïni; kaawat man wø ö dïcwøø wø mïn yie kany wø tïŋ cïïe na dhaagø thiinh, Jwøk marï thuwø yie mïnnö ki ïïni.",
                    "ID": "5"
                },
                {
                    "text": "Wui Jerucalem, Wuuö Jwøk acïpö ki dïkuye bäät kiir marï, mo ge bëëdö ni ge rwääö ki yi cäŋ ki wäär bäre ni ge ba lïŋi. 'Ba uuni ni wø par wï Wuuö Jwøk, kär dee jwöm mo tïïyu kiper dëëtu,",
                    "ID": "6"
                },
                {
                    "text": "ni ba wëëgu eni jwöm thuwø këël kanyo këël tier Jerucalem piny ni teek, ni mooc gø ka ajiem bäät piny.",
                    "ID": "7"
                },
                {
                    "text": "'Ba Wuuö Jwøk akööŋ bäät cer cwïïe, ni beeye bäät bade na teek, ni kööe, ni «Beel mou ba cïba na cam jï nyïïmän mou këët; ni bäŋ juurre mo path mo mädhö ki kwøk nyïïomøki mo nyään këët moa jootu ki køør tïïa leth na tïïyu.",
                    "ID": "8"
                },
                {
                    "text": "'Ba jiy moo cooŋ beel, beel camge camø, ni pwøcge aani, a na Wuuö Jwøk, ni jiy moo cooŋ nyïïomøki, kwøk nyïïomøki omaathge yi kal mara na en kur keere.»",
                    "ID": "9"
                },
                {
                    "text": "U na jø Jerucalem, cou dønynyu wøk ki dhøk kiir, ni tïïyu øtjöö ni leer kiper jiy; thørru jöö nee tïme na øtjöö mo dwøŋ, ni daagu kïte yie, ni mooyu gø ki ŋïï nee ŋäc jiyi bëët. ",
                    "ID": "10"
                },
                {
                    "text": "Ka adïëri møn, Wuuö Jwøk rwääö ni cäänna teegi mo piny bäre, ni kööe ni caannu jï jø Dhayan, ni «Neennu, pïëmi maru öö, ni käära jøøa ööle kiperge, ni beege jiy moa joode ni wø cäädhi nyïme.»",
                    "ID": "11"
                },
                {
                    "text": "Køøre jøøgø, ge di cwølø ni gena jiy mo ena kur keerge, ni beege jøøa wïïl Wuuö Jwøki wøk, ni cwøl Jerucalem ni Pääny Mana Manynyi, na Pääny Mo Kär Wiiø.",
                    "ID": "12"
                }
            ]
        },
        {
            "ID": "OT:ISA.63",
            "name": "Aydheea 63",
            "text": [
                {
                    "title": "Luum Ajäla Mano Tïïc Wuuö Jwøki Bäät Wïth Juurre ",
                    "text": "?Aŋø, man aŋa ni ööi ki Ëdöm, ni ööi ki yi Bödhra ni eno ruyö ka abïï mo kwaar en? ?Man aŋa no oruyö ni mïërö ni cäädhi ni dwøŋ ki teek mare en? Ni løk gø, ni «Bee aani ni wø car luup ni thïïŋ, ni wø jïre da teek ki man piem jiy.»",
                    "ID": "1"
                },
                {
                    "text": "Ni pëënynyi, na «?Aŋø, abïïnï tïïyi ŋø ni kwaar kaamar abïïn ŋat mo nyïïomøki ee nyørø yi buur wø bii nyïïomøki yie?»",
                    "ID": "2"
                },
                {
                    "text": "Ni løk gø, ni «Aani, wïth juurre anyøra kaawat man wø nyør nyïïomøki yi buur-biic; ni bee a keera ni bäŋ dhaanhø mo okøny aani. Gena nyøra ki gootø mara, ni cwödha ge ki tieta ki wëër mara; ni ö remø marge ni neeker ra abïïna, ni put dëër abïïna bäre gääbö ki gø.",
                    "ID": "3"
                },
                {
                    "text": "Kiper cäŋ mara mar cuut kwör nut cwïnya, ni cwiino wïïla jiya wøk yie anø öö.",
                    "ID": "4"
                },
                {
                    "text": "Aana rääŋö, 'ba bäŋ dhaanhø mo oö kuna kunynye, ni thäŋ yia kiper mana tïme ni bäŋ dhaanhø mo oö kuna køny kööra; kiper manøgønø, bada na teek aana pieme, ni ö wëërri mara ni cwak aani.",
                    "ID": "5"
                },
                {
                    "text": "Wïth juurre anyøra ki gootø mara, ni wëëga ge meerø ki køør wëër mara, ni kønynya remge piny yïth ŋøøm.» ",
                    "ID": "6"
                },
                {
                    "title": "Luum Pïëm Mar Wuuö Jwøk Mana Piem Jiye Ki Gø",
                    "text": "Aani, mëër man wø ba jøøl mar Wuuö Jwøk caana caanø, ni caana tïïe moe mo nyeŋŋe doo pwøø kiperge ki køør gïïa tïïe bëët kiperø, ki japa beyø na thööth na tïïe kiper dhi øt Icriel ki køør bäth ec mare ki mëër mare na dwøŋ ni wø ba jøøl.",
                    "ID": "7"
                },
                {
                    "text": "Kiper Wuuö Jwøk aköö, ni «Ka adïëri møn, gena jiy 'moa, ni beege obwöre mo ba løny ki man cäänge ki tööt jïra.» Kiper manøgønø, Wuuö Jwøk atïmö na pïëmi marge.",
                    "ID": "8"
                },
                {
                    "text": "Ki yïth japa leth bëët na jwørge, Wuuö Jwøk ajwötö thuwø; ni ö nyïïatwiel maal mana en nyïme ni piem geni, ni wïïl geni wøk ki køør mëër mare ki bäth ec mare, ni tïŋ geni maal ni käär ge ki yïth nïne bëët moa pöödhö.",
                    "ID": "9"
                },
                {
                    "text": "'Ba gena tïmö ni ge tïïya ageem,  ni raanyge cwïny Jwïëy moe na en kur keere. Kiper manøgønø, Wuuö Jwøk ŋääe aløøe ni tïme na nyimän marge, ni ö eni ki dëëre ni këëde ki geni.",
                    "ID": "10"
                },
                {
                    "text": "Køøre geni, ge na jic Wuuö Jwøk, wïthge aparge ki nïne moa pöödhö mo Modhe, ni köge, na «?Age Wuuö Jwøk na tïïc jiye nee pööthge ki yi naama dwøŋ, ge ki dïbwödhi marge? ?Age eni na cïp Jwïëy moe na en kur keere bäätge?",
                    "ID": "11"
                },
                {
                    "text": "?Age eni na jääŋ bade na teek na näk bada ajiem bäät cer cwïï Modhe? ?Age eni na pääŋ pïï ki dïëre nyïmge, na tïïc nyeŋŋe nee bëëde ni ŋäc na bäre bäre?",
                    "ID": "12"
                },
                {
                    "text": "?Age eni na bwøth geni ki kanya päŋ? Gena tïmö kaamar okwëënyi mo ena yi pwöla, ni bäŋe gø mo ocwaany tiere.",
                    "ID": "13"
                },
                {
                    "text": "Gena mooc Jwïëc Wuuö Jwøki ki jwöm kaamar lääc paac mo cøøa yi gool.» Wui Wuuö Jwøk, manøgø beeye jöö mana bwøthï jiyï ki gø, na tïïyï nyeŋŋï nee bëëde ni di jiemø. ",
                    "ID": "14"
                },
                {
                    "title": "Lam Mar Jiy Kiper Pïëm Mar Wuuö Jwøk",
                    "text": "Wui, Wuuö Jwøk, lwïthï piny ni räŋŋï niï ena maal kar bëëtö marï na en kur keere na näk mar ajiem. ?Age këëyö marï ki teek marï? Mëër marï ni wø ba jøøl ki bäth ec marï akanï ki waani.",
                    "ID": "15"
                },
                {
                    "text": "'Ba ïïni, ïïna wääwa, këël na bëëde ni Eeberam wa kuue, ni kwarwa ma Icriel wa käre ŋiiø; ï na Wuuö Jwøk bee ï na wääwa, ni bee ï ni wø wïïl wa wøk ki mana täge ya acääŋŋe ki køør nyeŋŋï.",
                    "ID": "16"
                },
                {
                    "text": "?Wui Wuuö Jwøk, aŋø na tïïyï wa nee wa gaawa wøk ki uutjïëthe moï, ni døøyï cwïnywa mo teek nee wa ba lwäärwa ki ïïni? Luu nyïmï baŋwa, wa na jiyï, wa na wï tuuŋa näk thööŋŋï.",
                    "ID": "17"
                },
                {
                    "text": "Kiper kar bëëtö marï na en kur keere abëëdö ni ena ceŋ jiyï na en kur keere ki kany mo thiinh, 'ba ennø, nyïïmänwa aöö ni raanyge gø, ni nyørge gø ki tietge.",
                    "ID": "18"
                },
                {
                    "text": "Waana tïmö kaamar jiy mo ge kär bëëdö tierï, mo ge kär cwøl ri nyeŋŋï.",
                    "ID": "19"
                }
            ]
        },
        {
            "ID": "OT:ISA.64",
            "name": "Aydheea 64",
            "text": [
                {
                    "text": "Wui Wuuö Jwøk, ï jeeyï maal wäne nø ni ööï piny, nee kïte tïmge ni jäŋŋi nyïmï!",
                    "ID": "1"
                },
                {
                    "text": "Kaawat man wø ö maaci wø waaŋ moonni, ni wëëk pïï twaaø, ö piny ki maal ni tïïyï nyeŋŋï nee ŋäc nyïïmänni moï, ni tïïyï wïth juurre nee dëëtge tïmge ni kwanynyi nyïmï!",
                    "ID": "2"
                },
                {
                    "text": "Kanya ööï piny ki maal na tïïyï japa døøŋŋø na näk kärwa dïëdö ni tägö, kïte atïmö ni jäŋŋi nyïmï.",
                    "ID": "3"
                },
                {
                    "text": "Ki mana käl ya acääŋŋe cøøn, bäŋ Jwøk mo owïnynyö wala mo ïth ocieø kipere wala mo oneenø, 'ba bee ï keerï, ï ni wø tïny jø wø koor ïïni. ",
                    "ID": "4"
                },
                {
                    "text": "Ïïni, ï ööa kuna kønyï jø wø yïthge met ki tïï jammi ma karge, ki jø wø paac wïthge ki uutjïëthe moï. Ka adïëri møn, ïïna gootø, kiper waana bääyö; waana bëëdö ni wa temma raay jaak. ?Aŋø, løny ki man piem wa këët ennø?",
                    "ID": "5"
                },
                {
                    "text": "Kiper waani bëët, waana tïmö kaamar dhaanhø mo ba waany, ni ö japa beyø bëët na tïïcwa ni tïmge kaamar nywan abïï mo ree da gïn mo raac; waani bëët, waana tïmö kaamar bøøŋ jaath mo otal, ni ö raayi mowa ni køølge wa kaawat man wø tïïc jamø.",
                    "ID": "6"
                },
                {
                    "text": "Bäŋ dhaanhø mo cwøl nyeŋŋï, wala mo ree ee cøgø ki man göök riï; kiper täärnyïmï akanï ki waani, ni tïïyï wa nee wa ränywa ki køør raay mowa.",
                    "ID": "7"
                },
                {
                    "text": "'Ba ennø, ï na Wuuö Jwøk, ï poot ni ïïna wääwa. Waana odhöönh, ni bee ï dïcwääy; ni waani bëët, wa tïïya ïïni ki cerï.",
                    "ID": "8"
                },
                {
                    "text": "Wui Wuuö Jwøk, kär wëër marï wëëk pöödhö døc bäätwa; kär japa reyø na tïïcwa lääŋŋï këël aŋuudi. Wui, beerra man raŋï wa, kiper waani bëët, waana jiy moï.",
                    "ID": "9"
                },
                {
                    "text": "Päänye moï na en kur keerge atïmö na dïtëën, këël Dhayan na näk Jerucalem atïmö na paap, ni bäŋ gïrpiny yie.",
                    "ID": "10"
                },
                {
                    "text": "Øt Jwøk marwa na en kur keere na näk øtø mar ajiem, na wara ö kwäcwa ni pwøcge ïïni yie, awaaŋ ki maac; ni ö japa perge leth bëët na en yie ni ränyge.",
                    "ID": "11"
                },
                {
                    "text": "Wui Wuuö Jwøk, ?aŋø, ki køør japøge bëët, ï poot bëëdö niï lïŋö niï poot meeta ajäla bäätwa?",
                    "ID": "12"
                }
            ]
        },
        {
            "ID": "OT:ISA.65",
            "name": "Aydheea 65",
            "text": [
                {
                    "title": "Luum Ajäla Kiper Jø Wø Kwier Jwøk ",
                    "text": "«Aani, a na Wuuö Jwøk, dëëra anyoodha jï jøøa näk a kärge pëënynyö, ni ö jøøa näk a kärge manynyø ni jootge aani, ni kööa jï wï jur mo nyeŋŋa käre cwølø, ni ‹Aani en, aani en.›",
                    "ID": "1"
                },
                {
                    "text": "Cääŋŋe bëët, a bëëdö ni ceŋŋa yaa thaaŋø baŋ jiy moa wïthge teek, jø wø caath uutjïëthe mo ba beyø, ni wø bëëdö ni ge cäädhi ka køør acaare moge keerge.",
                    "ID": "2"
                },
                {
                    "text": "Ni beege jø wø tïïc aani cooth naa goota, ni wø cïp olämme moge jï juu møøk yïth ajïniine, ni wø wääŋö ki gïï wø jïcge ŋwääi ni met bäät thuube,",
                    "ID": "3"
                },
                {
                    "text": "ni wø thöör wäär yïthakic bwör kwör mo ge ba joot yïthge, ni ge wödö ki juu møøk; ni ge wø cämö ki rïŋ othuri, ni yïth dääe moge da cwek rïŋ mo ba waany;",
                    "ID": "4"
                },
                {
                    "text": "ni ge wø köö, ni ‹Bëëdu kur keeru; käru nyänh buutwa, kiper waani, wa waany ni wa ba caal uuni!› Teeŋ jøøgø nø, wëër mara liel dëëtge kaamar maac mo jïye onirwöc ki yïth nïne bëët. ",
                    "ID": "5"
                },
                {
                    "text": "«Ka adïëri møn, gïïögø bëëdö no ogöör piny nyïma, naa ba lïŋi, 'ba gïïa tïïcge coola coolø. Aani, gïïa tïïcge dwøga bäätge,",
                    "ID": "6"
                },
                {
                    "text": "ni beege raay moa tïïcge ki moa tïïc kwäcge. Manøgø caana aani, a na Wuuö Jwøk. 'Ba kiper mana bëëtge ni ge wääŋö ki jer wø jïcge ŋwääi ni met bäät kïte, ni ge janynya aani bäät thuuri, gïïa tïïcge coola coolø ni yaa rømø ki køør tïïe moge moa dïkwøŋ na reyø.»",
                    "ID": "7"
                },
                {
                    "text": "'Ba gïna caan Wuuö Jwøki bee en, ena köö, ni «Kaawat man wø jïtö ki pï nyïïjenni ki ri jwala mar nyïïomøki, ni kö jiyi møøk, ni ‹Kär raanynyi; poot di jïtö ki mo beyø røkge›, aani thuwø gïnögø tïïa tïïö yïthakic jiya, ni ö geni ni ba raanynya ge bëët.",
                    "ID": "8"
                },
                {
                    "text": "'Ba aani, a kännö ki jiy ki røk nyïïkwaac Jeekap ki røk nyïïkwaac Juuda, nee ŋöömö mara na en bäät kïte nee cïba jïge na marge, nee ge na jiya na näk yaa jierø nee ge bëëtge yie, ni tïm kaace na kar bëëtö marge.",
                    "ID": "9"
                },
                {
                    "text": "'Ba kiperge, ge na jiya moo bëëdö ni manynya aani, Goor Carön otïmö na kar kwaath mar pïïth dïëk moge, ni ö Goor Akör ni tïme na kar rïc jï pïïth dhäk moge.",
                    "ID": "10"
                },
                {
                    "text": "«'Ba u na wec aani, a na Wuuö Jwøk, u na wïthu wïl ki Dhayan na näk kïdi mara na en kur keere, ni wø nywaak caammi mou ki juu møøk, ni wø tïïc athööthe ni päŋ ki køøŋ nyïïomøki mo ojääbö nee cïpu jï juu møøk,",
                    "ID": "11"
                },
                {
                    "text": "aani, u wëëga thøw opëëllö, ni kuullu wïthu piny bëët kiper nou ŋalli; kiper kanya cwöta, u kär jïëy, ni kanya cääna, ïthu käru ciiø. Uuna tïïö ki gïï mo reyø, ni jierru gïïa näk yia ba met ki ge.»",
                    "ID": "12"
                },
                {
                    "text": "Kiper manøgønø, mana caan Kwäärö Wuuö Jwøk bee en, ena köö, ni «Ka adïëri møn, jiya geno bëëdö ni ge cämö, 'ba uuni, uuno bëëdö ki käc; jiya geno bëëdö ni ge mädhö, 'ba uuni, uuno bëëdö ki riew; jiya geno bëëdö ki met ec, 'ba uuni, uuno bëëdö ki lään wïc.",
                    "ID": "13"
                },
                {
                    "text": "Ka adïëri møn, jiya geno bëëdö ni ge wär ki dudi ki met ec ki cwïnyge bäre, 'ba uuni, uuno bëëdö nou jwöŋö ki gootø mana en cwïnynyu, ni gööu ko oduuru ni cwïnynyu opädhö.",
                    "ID": "14"
                },
                {
                    "text": "Nyeŋŋu odööŋ na gïr acïëni yïthakic jiya na näk yaa jierø, ni ööa, a na Kwäärö Wuuö Jwøk, ni wëëga u thøø; 'ba aani, a cïpö ki nyeŋ mo nyään jï jiya.",
                    "ID": "15"
                },
                {
                    "text": "'Ba ŋat wø gwëëdhö yi ŋöömö, wø gwëëdhö ka nyeŋŋa, a na Jwø adïëri, ni ö ŋat wø kööŋ yi ŋöömö, ni kööŋ raa, a na Jwø adïëri. Kiper gïïa leth na no opöödhö, wïc wïl ki geni, ni putge rwäänyö nyïma. ",
                    "ID": "16"
                },
                {
                    "title": "Luum Maal Mana Nyään Ki Piny Mana Nyään",
                    "text": "«Adïëri møn, aani, a cwääö ki maal mo nyään ki piny mo nyään,  'ba gïïa no opöödhö dïkwøŋ, wïc ba par ki geni këët, ni ge ba duu ya acaara këët.",
                    "ID": "17"
                },
                {
                    "text": "'Ba ennø, yïthu mïnge ni kanynyu na bäre bäre ki gïno cwääa, kiper Jerucalem cwääa cwääö na pääny met ec, ni tïm jiye na mo met ec.",
                    "ID": "18"
                },
                {
                    "text": "Aani yia omïnni ki Jerucalem, ni tïm yia ni met ki jiy 'moa; ni tïm jwøk thøø ko oduuru ni ba wïnynyi yie këët na bäre bäre.",
                    "ID": "19"
                },
                {
                    "text": "«Kar kaace otïmö ni bäŋ nyilaal mo thøw ni thiinh këët, ni bäŋ dhaanhø mo thøw ni kär jäŋ ki cwiiri. 'Ba ni näk dhaanhø thøw ni cwiiye dïpa, poot nëëni ni thiinh jaak; 'ba ni näk da ŋat mo ba pïï ri dïpa, di købø no ocienø.",
                    "ID": "20"
                },
                {
                    "text": "Geni, ge gëëdö ki uudi, ni bëëtge yïthge, ni pïïthge ki jer omøki, ni camge nyïïge.",
                    "ID": "21"
                },
                {
                    "text": "'Ba uudi moo geerge ba beet jø møøki, ni nyïïjenni moo piithge ba cam jø møøki. Kiper cwiiri mo jiya otïmö ni thööth kaamar cwiic jaath, ni ö jiya na näk yaa jierø ni mïn yïthge ki gïïa tïïcge ki ceŋge.",
                    "ID": "22"
                },
                {
                    "text": "Geni, ge ba ööl këët ki gïn mo bäŋ tiere, no obwöre moo nywølge bäŋ gïï mo leth mo pïï dëëtge këët, kiper geno tïmö na jiy mo ogwïëth Wuuö Jwøki, ge ki nyïïkwaacge bëët.",
                    "ID": "23"
                },
                {
                    "text": "'Ba kany wø pootge ni ge poot kär pëëö, løøa løø jïge, ni kany wø pootge ni ge poot cäänö, döötge puta ka wïnynyö.",
                    "ID": "24"
                },
                {
                    "text": "Orudö ki nyi røømmø geno cämö na aciel, ni ö ŋuuwi ni cäme ki luum kaamar dhieŋ, ni tïm tørri na cam mar thwöl. Ni put tïmö ni bäŋ gïn mo raac wala mo räänyö bäät kïnna na en kur keere.» Luummögø caana Wuuö Jwøki.",
                    "ID": "25"
                }
            ]
        },
        {
            "ID": "OT:ISA.66",
            "name": "Aydheea 66",
            "text": [
                {
                    "title": "Luum Ajäla Ki Ŋäädhe Mano En Nyïm ",
                    "text": "Man beeye luumma caan Wuuö Jwøki, ena köö, ni «Maal beeye wälu mara, ni piny beeye køøm tieta. ?A øda ŋø nø, na dou geerø jïra? ?A kanya ŋø na daa jwöm raa yie?",
                    "ID": "1"
                },
                {
                    "text": "Kiper beeye cera na tïïc japøgø bëët, ni ö japøgø bëët ni putge tïmö ni nut. Luummögø caana a, a na Wuuö Jwøk. «'Ba aani, ŋato jïre raŋa beeye dhaanhø mo dëëre ee dwøk piny, mo cwïnye opädhö kiper raay moe, ni dëëre kwanynyi ki lwär ki dwøra.",
                    "ID": "2"
                },
                {
                    "text": "'Ba ŋat wø 'näk dhieŋ nee cïbe no olämi, caala ŋat mo 'näga dhaanhø; ni ŋat wø 'näk nyidiel caala ŋat mo toora ŋut gwök, ni ŋat wø cïp beel na muuy caala ŋat mo cïpa rem othur; ni ö ŋat wø waaŋ jer wø jïcge ŋwääi ni met ni caal ŋat mo wøøra kït gïï wø lam. Gena tïmö ni ge jiera uutjïëthe moge, ni yïthge mïnni ka japge ni wø raac yia ki ge. ",
                    "ID": "3"
                },
                {
                    "text": "Kiper manøgønø, ge jëënna jëënnö ka ajäla, a kïtha bäätge ki gïn mo ge lwäär ki gø. Kiper aana cwödö, ni bäŋ ŋat mo ojïëy, ni cääna, ni bäŋ ŋat mo ïthe ee ciiø. Gena tïïö ki gïï mo reyø nyïma, ni jierge jammi mo cwïnya ba mïnni ki ge.»",
                    "ID": "4"
                },
                {
                    "text": "'Ba u ni wø dëëtu kwanynyi ki lwär ki dwør Wuuö Jwøk, wïnynyu dwør Wuuö Jwøk! Ena köö, ni «Uuni, nyïïmëëgu amännö ki uuni, ni køøge uuni wøk kiper nyeŋŋa, ni köge jïïu, ni ‹Beerra man jiem Wuuö Jwøk, nee met ec maru jootwa.› 'Ba geni, wïthge poot lääö.",
                    "ID": "5"
                },
                {
                    "text": "Wïnynyu dwøl man ni märi yi pääny en, cegu ïthu ki dwøl man ni wïnyi ki yi Øt Jwøk en! Manøgø beeye dwøra, a na Wuuö Jwøk; mara cool kwör dëët nyïïmän 'moa.",
                    "ID": "6"
                },
                {
                    "text": "«Dhayan caala dhaagø mo lwaar ni kär gøøc mäc lwaarri, kanya poot räämmi ni kär tägö dëëre, ena lwaar ki nyilaal ma dïcwøø.",
                    "ID": "7"
                },
                {
                    "text": "?Aŋø, teeŋ gïnögø da ŋat mo owïny gø cøøn? ?Da ŋat mo ojoot teeŋ gïnögø cøøn? ?Da jic paac mo di lwaarø ki ge ki dïcäŋ aciel keere? ?Aŋø, da wï jur mo ge put ka nywøl yie aciel? 'Ba Dhayan atïmö kaamar dhaagø mo mäc lwaar kär ruu dëëre, ni put lwaar ko obwöre.»",
                    "ID": "8"
                },
                {
                    "text": "Wuuö Jwøk, Jwøk maru, aköö, na «?Aŋø, løny man wëëga mäc lwaar tägö, ni nyilaal ba tïïa nee lwaarø ki gø? ?Na aŋø, aani ni wø wëëk dhaanhø lwaar, kar lwaar daa dëëdö?",
                    "ID": "9"
                },
                {
                    "text": "Bëëdu ni yïthu met ki Jerucalem nou kanynyø kipere, u bëët, u ni wø mëër ki gø; yïthu mïnge døc ki gø, u ni wø kïmmi kipere.",
                    "ID": "10"
                },
                {
                    "text": "Kiper Jerucalem tïmö ni caala miiu; uuno dhøøth kööre ni jäŋŋu ki thunhnhe na beer; uuno mäthi ki caak moe ni mïn yïthu ki caage ni wø muuli ni thööth.»",
                    "ID": "11"
                },
                {
                    "text": "Kiper luumma caan Wuuö Jwøki bee en, ena köö, «Ka adïëri møn, bëët-mëër pääŋa pääŋö yi Jerucalem kaamar naam, ni wëëga ajiem mar wïth juurre ööny yie kaamar pï waŋ naam mo kwönnö; uuno dhøøth kööre, ni käär uuni ki tierjwöthe, ni cïp uuni kööre.",
                    "ID": "12"
                },
                {
                    "text": "Kaawat man wø ö mïïö wø cøm cwïny nyaare, uuni thuwø cwïnynyu cøma cømø; ni putu bëëtö ni cwïnynyu ocømø yi Jerucalem.»",
                    "ID": "13"
                },
                {
                    "text": "'Ba kanyo jootu gïnögø, cwïnynyu omïnni, ni tïm dëëtu ni pulli kaamar luum mo oløth. Ni ö teek bat Wuuö Jwøki ni puti ya jiye ŋäc;  'ba wëër mare onyoodhe jï nyïïmän moe.",
                    "ID": "14"
                },
                {
                    "text": "Ka adïëri møn, Wuuö Jwøk öö ki yi maac, ki jïëth okwëëc leny moe mo caala apwøyaweerø; eni wëër mare lëëŋe piny ni liel kaamar maac, ni jook jiy ki leep maac.",
                    "ID": "15"
                },
                {
                    "text": "Kiper Wuuö Jwøk jiy bëët jääle jäälö ki maac ko opëëllö mare, ni ö jiyi moo nääe ni tïmge ni thööth.",
                    "ID": "16"
                },
                {
                    "text": "Wuuö Jwøk aköö, ni «Jiy mo wø cïp dëëtge kur keerge ni wø tïïc dëëtge ni waany kiper man cige ya ajïniina, ni gena aciel ki jø wø cämö ko othuri, ki jïëy, ki gïïa näk ba waany, kwøw marge ocuŋ ni ränyge bëët.",
                    "ID": "17"
                },
                {
                    "text": "«'Ba kiper mana ŋääa tïïe moge ka acaare moge, aani a öö ni cooŋa wïth juurre ki teeŋ dhøgi bëët; ni öge ni putge ajiem mara joot.",
                    "ID": "18"
                },
                {
                    "text": "Ni kïtha yïthakicge ki ŋïï, ni ö moo dööŋ ni kwøw rege ni jääŋŋa ge baŋ wïth juurre; ni beege baŋ jø Tarcëc, ki jø Put, ki jø Lidiya ni wø thöödhö ka athëëre, ki jø Tubal, ki jø Jawan, ni beege jøøa en mïëya kwörge bäyö na en bäät naama dwøŋ, na näk dööŋ kar mar nyeŋŋa kärge wïnynyö na ajiem mara kärge neenø. Geni ajiem mara okøpge jï wïth juurre.",
                    "ID": "19"
                },
                {
                    "text": "Køøre jiy bëët moa bëëdö kaamar nyïïmëëgu ki køør ŋäädhe, okälge ki baŋ wïth juurre bëët, ni kälge ge jïra, a na Wuuö Jwøk, kaamar muuce mo beel. Geno ööi ki ge ni käärge ka bäät okwëënyi, ki yïth jïëth okwëënyi, ki yïth pëëmme, ki bäät gääŋŋe, ki bäät athïrööle, ni kïthge ge bäät kïdi mara na en kur keere na näk Jerucalem, ni caala man wø ö jø Icrielli wø kälge muuce moge mo beel ni käärge ka yïth jammi mo tøŋ ni ge kïtha ge yi Øt Wuuö Jwøk.",
                    "ID": "20"
                },
                {
                    "text": "Aani, a jëëdö røkge thuwø ki mo tïïö na dïlämme ki mo tïïya teeŋ tïïc mar jø tuuŋ Libay.",
                    "ID": "21"
                },
                {
                    "text": "«Kaawat man wø bëët maalli mana nyään na cwääa, ki piny mana nyään na cwääa, ni ge nut cooth nyïma en, nyïïkwaayu thuwø obëëdö ni nut cooth, ni bëët nyeŋŋu ni ŋäc.",
                    "ID": "22"
                },
                {
                    "text": "Kany wø päär dwääyi man nø, ki kany wø ö cäŋ jwömö man nø, jiy bëët geno wäro ö nyïma ni wøørge aani.",
                    "ID": "23"
                },
                {
                    "text": "Køøre geno ci wøk ni raŋge dëët jiy moa no othøw na gëëmö ki aani. Kiper twöŋi moo cam dëëtge ba thøw, ni ö maaci mana jääl ge ki gø ni bëëde ni ba bïp, ni putge tïmö na gïn mo raac døc ki baŋ jiy bëët.»",
                    "ID": "24"
                }
            ]
        }
    ]
}