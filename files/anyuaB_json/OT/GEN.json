{
    "textIntro": "Wïlöölö beeye wëëlö mana näk bwödhi ki røk weeli moa en yi Wëël Jwøk. Wïlöölö tielø 1 — 11 cäänö kaper gïïa tïïc Jwøki dïkwøŋ kanya cwääc maal ki piny, ki dhaanhø ki jammi bëët. 'Ba dïcwøø ki dhaagø na cwääc Jwøki dïkwøŋ, luum Jwøk adhalge, ni jïëcge ki luum anägö ni bääcge; ni put thøø tägö bäät piny ki køørge. Ni ö nyïïkwaacge thuwø ni dhalge luum Jwøk, ni ö bëët raay ni nyaae bäät piny bäre. 'Ba kanya ö Jwøki na joot bëët raay mar jiy, cwïnye apädhö kiper mana cwääc dhaanhø; ni kööe, ni «Aani, jiy moa cwääa raanynya raanynyø bäät piny, ni beege ki lääy ki weny bëët.» (6:7) 'Ba jøøa bëëdö yïth nïraka, da dhaanhø rege mo bëëtö mare beer mo nyeŋŋe cwøl ni Nöa. Jwøk Nöa aköömme ki man tëëŋ dëëre ki jääy mo dwøŋ, nee eni, ki jø paare, ki wïth lääy mo oriewi-riewi ma thwønh ki maath nee cige yi jääy ki eni nee kwøwge. 'Ba Nöa, gïïa caan Jwøki jïre bëët atïïe. Køøre Jwøk jwïïö aput jääŋŋö bäät piny bäre, ni ö gïïa kwøwi bëët ni thøwge. 'Ba Nöa, ki jø paare, ki wïth lääy moa ci yi jääy, gena kwøw. Kanyøgø Jwøk atudö ki luubö ki Nöa, ki wääte, ki nyïïkwaaye kiper gïïo tïïe kiperge. 'Ba ki køør nïr Nöa, jiy acäŋ nyaay ni thööth, ni wïl wïthge ki luum Jwøk. 'Ba kanya tïm jiyi ni ge manynya man gëëtge ki øt pööki mo bäär, Jwøk aöö ni kier wï dhøk marge, ni putge tïïc manøgø wec, ni keethge bäät piny bäre. Wïlöölö tiel 12 — 50 cäänö kaper dhaanhø mana cwøl Jwøki nee tïme na wï jur mo nyään. Ni ŋatøgø nyeŋŋe bee Abram. Jwøk Abram acwöl wøk ki yi poge ni tude ki luubö ki gø, ni wiil nyeŋ gø ni Eeberam, na näk tiere beeye ni «Kwar jiy mo thööth.» 'Ba Jwøk luubö mana tuude acäŋ nwøyø ki Aydhak wär Eeberam, ki Jeekap wär Aydhak, ni kööe, ni «Aani, u tïïa tïïö nou thööth, ni cïba ŋöömö jïïu, ni ö wïth juurre bëët ni gwïëdhi ki køørï ki nyïïkwaayï.» (12:2; 13:15) 'Ba Jwøk nyeŋ Jeekap awiile ni cak gø ni Icriel. 'Ba Jeekap, ni beeye Icriel, wääde mo cwøl ni Jocep aŋeew uutwänni, ni kïthi Ijep. 'Ba ki køør mana tïïc Jwøki, Jocep atïmö na kwäärö mar Ijep, ni ö wänni ki uutwänni ni jïtge ki køny ki køøre ki man ba thøwge ki kääa dwøŋ na tägö wï ŋöömö. Wëëlö man, luup jiy mo thööth ena yie. 'Ba Jwøk bee eni na pere leth yi wëëlö man. Beeye Jwøk na tïïc jammi bëët, ni bee eni na mëër ki jammi moa cwääe; ni kanya bääc jiyi, bee eni na Jwøk na cäŋ määnyö ki jöö man duu jiy baŋe ki gø. ",
    "introTitle": "Luubö Mo Cäänö Kaper Wëël Wïlöölö",
    "chapterName": "Wïlöölö",
    "version": "anyuaB",
    "text": [
        {
            "ID": "OT:GEN.1",
            "name": "Wïlöölö 1",
            "text": [
                {
                    "title": "Gïna Tïïc Jwøki Wïlöölö ",
                    "text": "Wïlöölö Jwøk maal ki piny acwääe.",
                    "ID": "1"
                },
                {
                    "text": "Ni bëët pinynyi jaak ni bäŋ gïrpiny yie; ni piny bëëdö na kut bäre, ni muudhö ena bäät pïï; ni Jwïëc Jwøk bëëdö ni määdö bäät pïï.",
                    "ID": "2"
                },
                {
                    "text": "Ni kö Jwøki, ni «Beerra man jït pinynyi ki tar.» Køøre piny aput jïtö ki tar.",
                    "ID": "3"
                },
                {
                    "text": "Ni ö Jwøki ni joot gø ni tar beeye gïn mo beer. Køøre Jwøk tar ki muudhö apääŋŋe.",
                    "ID": "4"
                },
                {
                    "text": "Ni ö Jwøki ni cwøl tar ni dïcäŋ, ni cwøl muudhö ni wäär. Ni tïme ni da abøøya ka amöölla. Ni beeye dïcäŋ mana dïkwøŋ.",
                    "ID": "5"
                },
                {
                    "text": "Køøre Jwøk aköö, ni «Beerra man tïm maalli ni dagø yïthakic pïï nee pïï pääŋŋe ki dïge.»",
                    "ID": "6"
                },
                {
                    "text": "Ni ö Jwøki ni tïïc maal, ni pääŋ pïï ki dïge moa en piny ko maal ki pïï moa en løø maal løøga. Ni ö gïïögø ni thurge karge.",
                    "ID": "7"
                },
                {
                    "text": "Ni ö Jwøki ni cwøl kuna en maal ni maal. Ni tïm pinynyi ni da abøøya ka amöölla. Ni beeye riet nïne.",
                    "ID": "8"
                },
                {
                    "text": "Ni kö Jwøki, ni «Beerra man ö pïïyi moa en ko maalli piny ni cooŋge rege kanya ciel nee piny jïte ki kany mo otal.» Ni ö gïnögø ni thur kare.",
                    "ID": "9"
                },
                {
                    "text": "Køøre Jwøk kanya näk otal acwøle ni piny, ni ö pïïyi moa näk rege ege cooŋ kanya ciel ni cwøl ge ni näm. Ni ö Jwøki ni joot gïnögø na gïn mo beer.",
                    "ID": "10"
                },
                {
                    "text": "Ni kö Jwøki, ni «Beerra man tuc bäät pinynyi ki luum, ki gïïa marr bëët mo duunnö ki köödhi, ki jenni mo nyöödö ki nyïëdi mo duunnö ki köödhi. Beerra man jït jenni ki nyïëdi ki køør teeŋ wï jaath man nø bäät piny.» Køøre gïïögø athur karge.",
                    "ID": "11"
                },
                {
                    "text": "Ni ö pinynyi ni tuue ki luum ki jenni ki gïïa marr bëët. Ni ö teeŋ wï gïna marri man nø ni jïte ki nyïëdi ki køør teeŋ wï tuuŋ man nø. Ni ö jenni ni jïtge ki nyïëdi ki køør teeŋ wï jaath man nø. Køøre Jwøk gïnögø ajoode na gïn mo beer.",
                    "ID": "12"
                },
                {
                    "text": "Ni tïme ni da abøøya ka amöölla. Ni beeye dää nïne.",
                    "ID": "13"
                },
                {
                    "text": "Køøre Jwøk aköö, ni «Beerra man dee gïï mo tar mo rieny maal kiper nee dïcäŋ ki wäär pääŋge; nee tïmge na nyuuthe kiper nïne, ki cwiiri, ki kwöra näk owäŋŋö yi cwiir.",
                    "ID": "14"
                },
                {
                    "text": "Beerra man bëëtge na tar mo rieny maal kiper nee cïpge ki tar bäät piny.» Køøre gïnögø aput thur kare.",
                    "ID": "15"
                },
                {
                    "text": "Ni ö Jwøki ni cwääc gïïa tar na näk ariiø na døøŋŋø døc. Ni tar mana dwøŋŋa eni beeye mana bëën dïcäŋŋi. Ni ö mana thiinhnhi ni tïme ni wäär bëënna gøøni. Ni ö Jwøki ni cwääc ceer thuwø.",
                    "ID": "16"
                },
                {
                    "text": "Gïïögø acïp Jwøki maal kiper nee cïpge ki tar bäät piny,",
                    "ID": "17"
                },
                {
                    "text": "kiper nee dïcäŋ ki wäär käärge na kare nee tar pääge ki muudhö. Ni ö Jwøki ni neen gïïögø ni joot ge ni beyø.",
                    "ID": "18"
                },
                {
                    "text": "Ni tïme ni da abøøya ka amöölla. Ni beeye ŋweer nïne.",
                    "ID": "19"
                },
                {
                    "text": "Køøre Jwøk aköö, ni «Beerra man jït yïth nämmi ki gïï mo thööth mo dëëtge da jwïëy; ni jït maalli bäre ki weny mo määdö yie.»",
                    "ID": "20"
                },
                {
                    "text": "Ni ö Jwøki ni cwääc lääya døøŋŋø yi naama dwøŋ, ki gïïa näk dëëtge da jwïëy bëët ni wø cäädhi yïth pïï; ni cwääc geni ni thööth na wï tuuŋ man nø. Ni cwääc weny bëët thuwø ki køør wï tuuŋ man nø. Ni ö gïïögø ni jooti ya Jwøki na gïï mo beyø.",
                    "ID": "21"
                },
                {
                    "text": "Ni ö Jwøki ni gwïëth geni ni kööe, ni «Nyöödu, ni nyaayu, ni pääŋŋu yïth näpa døøŋŋø bëët. Beerra man ö wenynyi ni nyaacge bäät piny thuwø.»",
                    "ID": "22"
                },
                {
                    "text": "Ni tïme ni da abøøya ka amöölla. Ni beeye bïï nïne.",
                    "ID": "23"
                },
                {
                    "text": "Køøre Jwøk aköö, ni «Beerra man jït pinynyi ki gïï ma teeŋi mo kwøw, teeŋ ka lääc paac, ki gïï mo muulö, ki lääc paap ki køør wï tuuŋ man nø.» Køøre gïnögø athur kare.",
                    "ID": "24"
                },
                {
                    "text": "Ni ö Jwøki ni cwääc lääc paap bäät piny na wï tuuŋ man nø, ki lääc paac na wï tuuŋ man nø, ki gïïa näk muulö bäät piny bëët na wï tuuŋ man nø. Ni ö Jwøki ni joot gïnögø na gïn mo beer.",
                    "ID": "25"
                },
                {
                    "text": "Køør manøgø nø Jwøk aköö, «Beerra man cwääø ki dhaanhø mo rööma øøni mo kïte caala øøni. Eno bëëdö ni jïre da teek bäät rec naam, ki wec maal, ki lääc paac, këël bäät piny bäre ki gïïa näk muulö bëët bäät piny.»",
                    "ID": "26"
                },
                {
                    "text": "Ni ö Jwøki ni cwääc dhaanhø ni röömi ki eni, ni cwääc gøøni ni caala kïte. Ni cwääc geni na dïcwøø ki dhaagø.",
                    "ID": "27"
                },
                {
                    "text": "Ni ö Jwøki ni gwïëth geni, ni kööe jïge, ni «Nyöödu ni nyaayu, ni pääŋŋu piny, ni dïïmmu gø, ni bëëdu ni jïïu da teek bäät rec naam ki wec maal ki gïïa näk dëëtge da jwïëy bëët mo bäät piny.»",
                    "ID": "28"
                },
                {
                    "text": "Køøre Jwøk aköö, «Ennø, gïïa näk kännö ki nyïëdi bëët moa näk otuy bäät piny bäre acïba jïïu, ki jenni bëët moa näk nyïïge duunnö ki köödhi, kiper nee tïmge na cam jïïu;",
                    "ID": "29"
                },
                {
                    "text": "ni cïba gïïa marr bëët na cam jï lääy mo bäät piny bëët, ki wec maal bëët, ki gïïa näk cäädhö bëët na näk dëëtge da jwïëy.» Ni ö gïïögø ni thurge karge.",
                    "ID": "30"
                },
                {
                    "text": "Køøre Jwøk gïïa tïïe bëët aneene, ni joot ge ni beyø døc. Ni tïme ni da abøøya ka amöölla. Ni beeye bïcier nïne.",
                    "ID": "31"
                }
            ]
        },
        {
            "ID": "OT:GEN.2",
            "name": "Wïlöölö 2",
            "text": [
                {
                    "text": "Køøre nø, maal ki piny athum ki cwääc, këël gïïa thööth na en yïthge bëët.",
                    "ID": "1"
                },
                {
                    "text": "'Ba na tïme na bïriet nïne, ni Jwøk tïïe moe moa tïïe bëët ee nø thöör, eni ree ajwöme ri bïriet nïne kanya løny tïïe moe bëët moa tïïe.",
                    "ID": "2"
                },
                {
                    "text": "Køøre Jwøk bïriet nïne agwïëdhe, ni tïïc gø ni ena kur keere na mare, kiper beeye dïcäŋ mana jwöm ree yie ki tïïc kanya løny tïïe moe ki jammi bëët moa cwääe. ",
                    "ID": "3"
                },
                {
                    "title": "Kanya Ö Jwøki Na Cwääc Dhaanhø",
                    "text": "Man beeye luum cwääc mana cwääc maal ki piny ki gø. Kanya ö Wuuö Jwøki na cwääc maal ki piny,",
                    "ID": "4"
                },
                {
                    "text": "kar kaaca poot bäŋ teeŋ gïn mo thiinh mo cwøl na abuŋŋö mo otuy yïth ŋøøm bäät piny; ni bäŋ teeŋ gïn mo marr mo otuy bäät ŋøøm, kiper Wuuö Jwøk gïn cwøl ni køth en poot käre jääŋŋö bäät piny. Kar kaaca thuwø poot bäŋ dhaanhø mo purö wïth ŋøøm.",
                    "ID": "5"
                },
                {
                    "text": "'Ba da rwöc mo wø ööa wøk ki yïth ŋøøm mo jwøya piny bäre.",
                    "ID": "6"
                },
                {
                    "text": "Ni ö Wuuö Jwøki ni cwääc dhaanhø ri ŋøøp piny, ni kooth jam kwøw um dhaanhø, ni tïm dhaanhe ni ree da jwïëy mo kwøw.",
                    "ID": "7"
                },
                {
                    "text": "Ni ö Wuuö Jwøki ni piith ajïniina yi kanya cwøl ni Ëden na en jï løø kur tuul-cäŋ. Ni cïp dhaanhø mana cwääe kaace.",
                    "ID": "8"
                },
                {
                    "text": "Ni ö Wuuö Jwøki ni wëëk ŋøøpøgø tuuö ki teeŋ jenni bëët mo nëëni ni mïërö, ni beyø kiper cam. Ni jaadha näk jaath kwøw thuwø ena dï ajïniinøgø; këël jaadha näk jaath wø ŋäc gïn mo beer ki gïn mo raac ki køøre ena kaace thuwø.",
                    "ID": "9"
                },
                {
                    "text": "Yi kar kanyøgø da naam mo wø kwönnö ki yi Ëden mo jwøya ajïniinøgø. Ni ö naamøgø ni pääŋ ree keere ni tïme na näm aŋween.",
                    "ID": "10"
                },
                {
                    "text": "Ni nyeŋ mana dïkwøŋ cwøl ni Picön, ni caatha deŋ ŋööm Ëwlath bäre kanya näk yie da warkey.",
                    "ID": "11"
                },
                {
                    "text": "Ni warkey mar paanøgø beer; ni paanøgø yie da gïn mo cwøl ni bedöla, na näk dwøø mo ŋwääi ni met, ki cöyam, na näk waŋ kïdi mo pere leth.",
                    "ID": "12"
                },
                {
                    "text": "Ni nyeŋ riet naam maya cwøl ni Giyön, ni caatha deŋ ŋööm Kuuc bäre.",
                    "ID": "13"
                },
                {
                    "text": "Ni nyeŋ dää naam maya cwøl ni Thëgerø, ni cøøa ya Aciria jï løø kur tuul-cäŋ. Ni ŋweer naam cwøl ni Upareeti.",
                    "ID": "14"
                },
                {
                    "text": "Ni ö Wuuö Jwøki ni lwør dhaanhø ni kïth gø ya ajïniinna en Ëden kiper nee puure nee gwøe.",
                    "ID": "15"
                },
                {
                    "text": "Ni ö Wuuö Jwøki ni kööm dhaanhø ni kööe, ni «Løny jïrï ki man cämï ri nyïïjenni bëët jaak moa en ya ajïniina.",
                    "ID": "16"
                },
                {
                    "text": "'Ba jaath wø ŋäc gïn mo beer ki gïn mo raac ki køøre, kär nyïïe camï. Kiper dïcäŋo kööï ni nyaare camï camø, ï puta thøø møn.»",
                    "ID": "17"
                },
                {
                    "text": "Køøre Wuuö Jwøk aköö, ni «Ba doo beer ki man bëët dhaanhe keere. Beerra man cwääa ki ŋat mo kønya gø mo orømø kipere.»",
                    "ID": "18"
                },
                {
                    "text": "'Ba Wuuö Jwøk lääc paap ki wec maal bëët ee nø cwääc ri ŋøøp piny. Ni käl geni baŋ dhaanhø kiper nee nyeŋ mo cak geni ki gøøni nee neene. Køøre dhaanhø nyeŋ gïïa näk kwøw bëët acaae, ni nyeŋ moa cak ge ki geni aput tïmö na nyeŋ moge.",
                    "ID": "19"
                },
                {
                    "text": "Ni ö dhaanhe ni cak nyeŋ lääc paac bëët ki nyeŋ wec maal ki nyeŋ lääc paap bëët. 'Ba kar kaaca poot bäŋ kunyi mo orømø mo onø joot kiper Adam.",
                    "ID": "20"
                },
                {
                    "text": "Køøre Wuuö Jwøk nyeŋ dhaanhø amooe ki niine mo thööth døc ni bute. Ni ö Wuuö Jwøki ni kän wøk ki cöön ŋëëdö aciel røk ŋëët dhaanhø, ni kïth kar ŋëëdö ki rïŋ dëël.",
                    "ID": "21"
                },
                {
                    "text": "Ni ö Wuuö Jwøki ni tïïc ŋëëdö mana käl ri dhaanhø na dhaagø, ni kïth gø baŋ dhaanhø.",
                    "ID": "22"
                },
                {
                    "text": "Køøre dhaanhø aköö, ni «Man ennø, beeye cöö mana ö wøk ri cuu 'moa; ni beeye dëël mana käl rïŋ dëëra. Eno cwøl na dhaagø, kiper eni käl wøk ka dëër dïcwøø.»",
                    "ID": "23"
                },
                {
                    "text": "Kiper manøgø nø, dïcwøø wänni ki menni owiie ni dwätge na aciel ki cïïe, ni tïmge na dëël aciel.",
                    "ID": "24"
                },
                {
                    "text": "'Ba kar kaaca dhaanhø ki cïïe ge bëëdö ni ge cäädhi ka dëëtge jaak, ni bäŋ laac wïc jïge.",
                    "ID": "25"
                }
            ]
        },
        {
            "ID": "OT:GEN.3",
            "name": "Wïlöölö 3",
            "text": [
                {
                    "title": "Kanya Täk Bääyö Mar Dhaanhø ",
                    "text": "'Ba ki dëët lääy bëët moa cwääc Wuuö Jwøki bäät piny, thwöl atïmö ni rieka waŋe. Køøre dhaagø apëënynye ni kööe, «?Aŋø, ka adïëri møn, Jwøk aköö ki uuni ni käru cämö ri nyïïjenni moa en ya ajïniina bëët?»",
                    "ID": "1"
                },
                {
                    "text": "Ni kö dhaage jï thwöl, ni «Løny jïwa ki man cämwa ri nyïïjenni moa en ya ajïniina.",
                    "ID": "2"
                },
                {
                    "text": "'Ba Jwøk aköö, ni ‹Käru cämö ri nyïï jaath mana en dï ajïniina wala u maara gø gut ki ceŋŋu, kiper nee u ba thøwu.› »",
                    "ID": "3"
                },
                {
                    "text": "Ni kö thwölli jï dhaagø, ni «Ka adïëri møn, u ba thøw.",
                    "ID": "4"
                },
                {
                    "text": "Kiper ŋäc Jwøki ni dïcäŋo cämu ri nyïï jaath manøgø, nyeŋŋu rege japge jabø, ni tïmu nou caala Jwøk, ni gïna beer ki gïna raac ŋäyu.»",
                    "ID": "5"
                },
                {
                    "text": "'Ba kanya ö dhaage na neen jaath na gïn mo orømø ki cam, ni nëëni na gïn mo mïërö ki nyeŋŋe, na jaath mo beer mo døøya waŋ dhaanhø mo riek, ena lwötö ri nyi gø ni cam gø, ni mëëk mør cwøre thuwø; ni ö cwøre ni cam gø.",
                    "ID": "6"
                },
                {
                    "text": "Køøre ge karge riet nyeŋge rege ajapge, ni putge gø joot ni ge bëëdö ka dëëtge; ni kwönyge dëëtge ki bøøk jenni, ni twöge gø dëëtge.",
                    "ID": "7"
                },
                {
                    "text": "Kanyøgø tiet Wuuö Jwøk awïnyge ni cäädhö ya ajïniina kany wø kwöc cäŋŋi. Køøre dhaanhø ki cïïe dëëtge akange dï jenni moa en ya ajïniina kiper mana nut Wuuö Jwøki.",
                    "ID": "8"
                },
                {
                    "text": "Kanyøgø Wuuö Jwøk dhaanhø acwøle ni kööe jïgø, ni «Ï enï kaa ŋø?»",
                    "ID": "9"
                },
                {
                    "text": "Ni kö dhaanhe, ni «Tietï awïnynya ya ajïniina, ni lwäya kiper a bëëdö ka dëëra; køøre raa akana.»",
                    "ID": "10"
                },
                {
                    "text": "Ni kö Jwøki, «?Aŋø, ocaana ŋa jïrï niï bëëdö ka dëërï? ?Aŋø, ïïna cämö ri nyïï jaath mana köömma ïïni ki gøøni ni kär camï?»",
                    "ID": "11"
                },
                {
                    "text": "Ni kö dhaanhe, ni «Dhaagø mana cïpï jïra kiper nee bëëde ki aani, aana mooe ki nyi jaath ni cama gø.»",
                    "ID": "12"
                },
                {
                    "text": "Kanyøgø Wuuö Jwøk aköö jï dhaagø, na «?Agïnaŋø ni iï tïïö en?» Ni kö dhaage, ni «Aana cøøk thwölli ni cäma.»",
                    "ID": "13"
                },
                {
                    "text": "Køøre Wuuö Jwøk aköö jï thwöl, ni «Kiper mana tïïyï teeŋ gïnögø, acïëni oen bäätï keerï dï lääc paac, ki lääc paap bëët. Ïïno cäädhi ki bäp yiï, ni tïmï niï cama tør ki yïth nïr kwøw moï bëët.",
                    "ID": "14"
                },
                {
                    "text": "Yïthakiyu ki dhaagø omooa ki män, ni mooa yïthakic nyïïï ki nyïïe ki män thuwø. Eni wïïï onyadhe, ni ö ïïni ni dwøŋï opuny tiere.»",
                    "ID": "15"
                },
                {
                    "text": "Ni kö Wuuö Jwøki jï dhaagø, ni «Rääm marï omeeda døc ri nyöödö marï; ï jïtö ki rääm ri lwaar marï ko obwöre. Cwïnyï otïmö ni ena køør cwørï, ni tïmï niï bëënna gø.»",
                    "ID": "16"
                },
                {
                    "text": "Ni kö Wuuö Jwøki jï Adam, ni «Kiper mana leŋï dwør cïïï, ni camï nyi jaath mana köömma ïïni ki gø, na kööa, ni ‹Kärï cämö ri gø›, «Ŋøøm aciena kiperï; cam marï ojootï ki køør öölö mo teek døc yïth nïr kwøw moï bëët.",
                    "ID": "17"
                },
                {
                    "text": "Koodhi ki luum otuy bäät piny kiperï; ni tïmï niï cama gïïo tuy yïth ŋøøm.",
                    "ID": "18"
                },
                {
                    "text": "Cam marï ojootï ki køør kwäk marï këël mano tïme ni ŋuuda thøø marï no døøï yi ŋöömö, kiper ï käla ree. Ï käla ri ŋöömö; køøre ï døøa yi ŋöömö.»",
                    "ID": "19"
                },
                {
                    "text": "Kanyøgø nø dhaanhø nyeŋ cïïe acaae ni Iip, kiper ena mïïö mar jøøa kwøw bëët.",
                    "ID": "20"
                },
                {
                    "text": "Ni ö Wuuö Jwøki ni tïïe ki dum pïën jï Adam ki cïïe, ni røø gø dëëtge.",
                    "ID": "21"
                },
                {
                    "text": "Køøre Wuuö Jwøk aköö, «Ennø dhaanhø atïmö ni caala øøni, ni gïna beer ki gïna raac ŋääe. 'Ba ennø, kany mør eni cäŋa lwötö thuwø ri jaadha näk jaath kwøw, ni cam gø, ni kwøe ni bëëde na bäre bäre.»",
                    "ID": "22"
                },
                {
                    "text": "Kiper manøgø nø, Wuuö Jwøk dhaanhø ariem wøk ki ya ajïniinna en Ëden, kiper nee tïme ni puura ŋøøm moa käl yïthge.",
                    "ID": "23"
                },
                {
                    "text": "'Ba kar kanya ö Wuuö Jwøki na riem dhaanhø wøk, eni nyïïatwiet maal mo cwøl ni kirubël, ko opëëllö mo leebe liel ki maac, mo løøŋŋa ree ki kwöre bëët, acïp jï løø kur tuul-cäŋ ya ajïniinna en Ëden, kiper nee jöör jaath kwøw nee koorge.",
                    "ID": "24"
                }
            ]
        },
        {
            "ID": "OT:GEN.4",
            "name": "Wïlöölö 4",
            "text": [
                {
                    "title": "Luum Keen Ki Eebel ",
                    "text": "Køøre Adam aci baŋ cïïe ma Iip, ni jït yie ki dhaanhø ni nywøl Keen, ni kö Iipi, ni «Aana jïtö ki nyilaal ma dïcwøø ki baŋ Wuuö Jwøk.»",
                    "ID": "1"
                },
                {
                    "text": "Ni cäŋ coki ma Eebel nywøllø. Ni ö Eebelli ni tïme na dïkwääc dïëk. 'Ba Keen atïmö na ŋat puur.",
                    "ID": "2"
                },
                {
                    "text": "Kar kanyøgø Keen akännö ki caammi moa ciek na puure ni cïp gø na muuce jï Wuuö Jwøk.",
                    "ID": "3"
                },
                {
                    "text": "Ni ö Eebelli ni känne ki kure røk rïŋ moa beyø mo kaai mo dïëk moe. Ni ö Wuuö Jwøki ni jïëc mar Eebel ko olämme moe.",
                    "ID": "4"
                },
                {
                    "text": "'Ba mar Keen ki muuce moe käre jïëö. Køøre Keen agootø døc ni tïm täärnyïme ni cøl.",
                    "ID": "5"
                },
                {
                    "text": "'Ba Wuuö Jwøk aköö jï Keen, «?Aperŋø ni gootï en? ?Aperŋø na tïm täärnyïmï ni cøl?",
                    "ID": "6"
                },
                {
                    "text": "?Aŋø, ni näk mo marï beer, täärnyïmï ba doo bëëdö ni leer? 'Ba ni näk mo marï ba beer, raay bëëdö no omøør piny dhi øtø marï; ni manynya ïïni. 'Ba gïna diï tïïö beeye ki man böötï gø.»",
                    "ID": "7"
                },
                {
                    "text": "Køøre Keen acäänö ki coki ma Eebel nee cige yi pwödhö. 'Ba kanya enge yi pwödhö, Keen aö maal ni 'näk coki ma Eebel.",
                    "ID": "8"
                },
                {
                    "text": "Køøre Wuuö Jwøk aköö jï Keen, «?Coku ma Eebel en kaa ŋø?» Ni kö Keenni, «?Aŋø, ŋääa? ?Aŋø, beeye aani na dïkuri mar coka?»",
                    "ID": "9"
                },
                {
                    "text": "Ni kö Wuuö Jwøki, na «?Agïnaŋø na tïïyï enø? Dwør rem coku ajwöŋ baŋa ki tiet ŋøøm piny.",
                    "ID": "10"
                },
                {
                    "text": "Ennø ïïna cien bäät ŋøøm, ni beeye ŋøøpa øc rem coku piny yie mana kønynyï piny ki cerï.",
                    "ID": "11"
                },
                {
                    "text": "Kany wäro puurï ŋøøm, bäŋ gïn mo ciek yie jïrï na bäre. Ïïno tïmö na ŋat mo thääyö mo wïïrö jaak bäät piny.»",
                    "ID": "12"
                },
                {
                    "text": "Ni kö Keenni jï Wuuö Jwøk, na «Ajäla manøgø kee dwøŋ døc kiree kipera.",
                    "ID": "13"
                },
                {
                    "text": "Neenï, ennø dïcäŋi en aana riemï wøk ki yïth ŋøøm; ni bëëda naa ba en buutï këët. Ni tïma ni aana dhaanhø maa thääyö jaak mo wïïrö bäät piny; ni kanymør ŋato wäro joot aani jaak a di nääö.»",
                    "ID": "14"
                },
                {
                    "text": "'Ba Wuuö Jwøk aköö jïgø, ni «Ŋato köö jaak ni Keen nääe nääö, kwör di coolø dëëre kwöre abïriiø.» Ni ö Wuuö Jwøki ni muuny dëër Keen ki nyuudhi, kiper nee ŋato wäro joot gø nee ba nääe.",
                    "ID": "15"
                },
                {
                    "text": "Køøre Keen aay nyïm Wuuö Jwøk ni ci kun bëëde yi ŋööm Nøt na en løø Ëden jï løø kur tuul-cäŋ.",
                    "ID": "16"
                },
                {
                    "text": "Kanyøgø Keen aci baŋ cïïe, ni jït yie ki dhaanhø ni nywøl Inøk. Ni ö Keenni ni gëëde ki pääny, ni caa nyeŋ gø ri nyeŋ wääde ma Inøk.",
                    "ID": "17"
                },
                {
                    "text": "'Ba Inøk Irat anywøle, ni ö Irati ni nywøl Mëjël, ni ö Mëjëlli ni nywøl Matucaël, ni ö Matucaëlli ni nywøl Lamek.",
                    "ID": "18"
                },
                {
                    "text": "Ni ö Lameki ni nyöömme ki mään ariiø, ni nyeŋ dhaagø maya cwøl ni Ada, ni nyeŋ maya cwøl ni Dhëla.",
                    "ID": "19"
                },
                {
                    "text": "Ni ö Ada ni nywøl Jabal. Ni ö Jaballi ni tïme na kwar jø wø bëëdö yïth oduŋkaare na näk jïge da dhäk ki dïëk.",
                    "ID": "20"
                },
                {
                    "text": "Ni nyeŋ coki cwøl ni Jubal. Jubal beeye kwar jø wø pöödö ki thøme ni wø kudhö ko opele.",
                    "ID": "21"
                },
                {
                    "text": "'Ba Dhëla Tubalkeen anywøle, ni ö Tubalkeenni ni tïme na ŋat thäth ki jap jwëëlli ki jap nywïëny bëët. 'Ba coki mana näk dhaagø nyeŋŋe cwøl ni Nayma.",
                    "ID": "22"
                },
                {
                    "text": "Køøre Lamek aköö ki määre, «Nya, Ada ki Dhëla, beerra man leŋŋu dwøra. U na määra, beerra man cegu ïthu ki luup 'moa. Aana nägö ki dhaanhø kiper mana këël aani, ni 'näga ki nyilaal kiper mana gøøc aani.",
                    "ID": "23"
                },
                {
                    "text": "Ni näk mo kwör Keen di coolø ki kwöre abïriiø, aani na näk Lamek kwöra tïmö ni cool ki kwöre ma pïërabïriiø ka abïriiø.»",
                    "ID": "24"
                },
                {
                    "text": "Køøre Adam acäŋ ci baŋ cïïe ni nyööt cïïe ki nyilaal ma dïcwøø, ni cak nyeŋ gø ni Cëth; ni kö Iipi, ni «Jwøk acäŋ cïpö ki dhaanhø mør jïra na kar Eebel na 'näk Keenni.»",
                    "ID": "25"
                },
                {
                    "text": "Ni ö Cëthi ni nyööte ki nyilaal ma dïcwøø ni cak nyeŋ gø ni Ënöc. Køør manøgø nø, jiy aput tägö ki man lamge nyeŋ Wuuö Jwøk.",
                    "ID": "26"
                }
            ]
        },
        {
            "ID": "OT:GEN.5",
            "name": "Wïlöölö 5",
            "text": [
                {
                    "title": "Luum Nyïïkwaac Adam ",
                    "text": "Man beeye luum nyïïkwaac Adam. Dïcäŋa ö Wuuö Jwøki na cwääc dhaanhø, eni dhaanhø acwääe ni rööma Jwøk.",
                    "ID": "1"
                },
                {
                    "text": "Ni cwääc geni na thwønh ki maath, ni gwïëth geni, ni cwøl geni na jiy dïcäŋa cwääc geni yie.",
                    "ID": "2"
                },
                {
                    "text": "Kar kanya tïm cwiic Adammi na dïpa ki pïëradäk, ena nyöötö ki wääde mo rööma eni mo ee caalø, ni cak nyeŋ gø ni Cëth.",
                    "ID": "3"
                },
                {
                    "text": "Ni cwiiri moa beet Adammi kanya nø nywøl wääde ma Cëth beege cwiiri ma dïpe abära; ni cäŋ nyöödö thuwø ki wääte ki nyïïe møøk.",
                    "ID": "4"
                },
                {
                    "text": "'Ba cwiic Adam bëët moa beede beege cwiiri ma dïpe abïŋween ki pïëradäk. Køøre ena thøw.",
                    "ID": "5"
                },
                {
                    "text": "Ni ö Cëthi ni bëëde ki cwiiri ma dïpa ka abïïc, ni nywøl wääde ma Ënöc.",
                    "ID": "6"
                },
                {
                    "text": "Køør kanya ö Cëthi na nywøl wääde ma Ënöc, ena cäŋ bëëtö ki cwiiri ma dïpe abära ka abïriiø, ni nyööde ki wääte ki nyïïe møøk.",
                    "ID": "7"
                },
                {
                    "text": "'Ba cwiiri bëët moa beet Cëthi beege cwiiri ma dïpe abïŋween ka apaar kurriiø. Køøre ena thøw.",
                    "ID": "8"
                },
                {
                    "text": "Ni ö Ënöci ni bëëde ki cwiiri ma pïërabïŋween, ni nywøl wääde ma Keenan.",
                    "ID": "9"
                },
                {
                    "text": "Køør kanya ö Ënöci na nywøl wääde ma Keenan, ena cäŋ bëëtö ki cwiiri ma dïpe abära ka apaar kurbïïc, ni nyööde ki wääte ki nyïïe møøk.",
                    "ID": "10"
                },
                {
                    "text": "'Ba cwiiri bëët moa beet Ënöci beege cwiiri ma dïpe abïŋween ka abïïc. Køøre ena thøw.",
                    "ID": "11"
                },
                {
                    "text": "Ni ö Keenanni ni bëëde ki cwiiri ma pïërabïriiø, ni nywøl wääde ma Maalalel.",
                    "ID": "12"
                },
                {
                    "text": "Køør kanya ö Keenanni na nywøl wääde ma Maalalel, ena cäŋ bëëtö ki cwiiri ma dïpe abära ki pïëraŋween, ni nyööde ki wääte ki nyïïe møøk.",
                    "ID": "13"
                },
                {
                    "text": "'Ba cwiiri bëët moa beet Keenanni beege cwiiri ma dïpe abïŋween ka apaar. Køøre ena thøw.",
                    "ID": "14"
                },
                {
                    "text": "Ni ö Maalalelli ni bëëde ki cwiiri ma pïërabïciel ka abïïc, ni nywøl wääde ma Jaret.",
                    "ID": "15"
                },
                {
                    "text": "Køør kanya ö Maalalelli na nywøl wääde ma Jaret, Maalalel abëëdö ki cwiiri ma dïpe abära ki pïëradäk, ni nyööde ki wääte ki nyïïe møøk.",
                    "ID": "16"
                },
                {
                    "text": "'Ba cwiiri bëët moa beet Maalalelli beege cwiiri ma dïpe abära ki pïërabïŋween ka abïïc. Køøre ena thøw.",
                    "ID": "17"
                },
                {
                    "text": "Ni ö Jareti ni bëëde ki cwiiri ma dïpa ki pïërabïciel kurriiø, ni nywøl wääde ma Inøk.",
                    "ID": "18"
                },
                {
                    "text": "Køør kanya ö Jareti na nywøl wääde ma Inøk, ena cäŋ bëëtö ki cwiiri ma dïpe abära, ni nyööde ki wääte ki nyïïe møøk.",
                    "ID": "19"
                },
                {
                    "text": "'Ba cwiiri bëët moa beet Jareti beege cwiiri ma dïpe abïŋween ki pïërabïciel kurriiø. Køøre ena thøw.",
                    "ID": "20"
                },
                {
                    "text": "Ni ö Inøki ni bëëde ki cwiiri ma pïërabïciel kurbïïc, ni nywøl wääde ma Mathucala.",
                    "ID": "21"
                },
                {
                    "text": "Køør kanya ö Inøki na nywøl wääde ma Mathucala, ena cäŋ bëëtö ki cwiiri ma dïpe adäk ni bëëde ni caatha køør Jwøk, ni nyööde ki wääte ki nyïïe møøk.",
                    "ID": "22"
                },
                {
                    "text": "'Ba cwiiri bëët moa beet Inøki beege cwiiri ma dïpe adäk ki pïërabïciel kurbïïc.",
                    "ID": "23"
                },
                {
                    "text": "Ni ö Inøki ni bëëde ni caatha køør Jwøk, ni kär kare joodø, kiper ena lwør Jwøki.",
                    "ID": "24"
                },
                {
                    "text": "Ni ö Mathucala ni bëëde ki cwiiri ma dïpa ki pïërabära ka abïriiø, ni nywøl wääde ma Lamek.",
                    "ID": "25"
                },
                {
                    "text": "Køør kanya ö Mathucala na nywøl wääde ma Lamek, ena cäŋ bëëtö ki cwiiri ma dïpe abïriiø ki pïërabära kurriiø, ni nyööde ki wääte ki nyïïe møøk.",
                    "ID": "26"
                },
                {
                    "text": "'Ba cwiiri bëët moa beet Mathucala beege cwiiri ma dïpe abïŋween ki pïërabïciel ka abïŋween. Køøre ena thøw.",
                    "ID": "27"
                },
                {
                    "text": "Ni ö Lameki ni bëëde ki cwiiri ma dïpa ki pïërabära kurriiø, ni nyööte ki wääde.",
                    "ID": "28"
                },
                {
                    "text": "Køøre nyeŋ gø acaae ni Nöa, ni kööe, ni «Ŋati en beeye ŋato jïtø ki cøm cwïny ki køøre ri öölö marø mana joodø ki køør tïïc mana leth kany wø puurø ŋöömö mana cien Wuuö Jwøki.»",
                    "ID": "29"
                },
                {
                    "text": "Køør kanya ö Lameki na nywøl wääde ma Nöa, ena cäŋ bëëtö ki cwiiri ma dïpe abïïc ki pïërabïŋween kurbïïc, ni nyööde ki wääte ki nyïïe møøk.",
                    "ID": "30"
                },
                {
                    "text": "'Ba cwiiri bëët moa beet Lameki beege cwiiri ma dïpe abïriiø ki pïërabïriiø ka abïriiø. Køøre ena thøw.",
                    "ID": "31"
                },
                {
                    "text": "Ni ö Nöa ni bëëde ki cwiiri ma dïpe abïïyö; køøre Cëm ki Kaam ki Jaapeth anywøle.",
                    "ID": "32"
                }
            ]
        },
        {
            "ID": "OT:GEN.6",
            "name": "Wïlöölö 6",
            "text": [
                {
                    "title": "Kanya Kath Rääö Mar Dhaanhø Bäät Piny ",
                    "text": "'Ba kar kanya tïm jiyi ni ge nyaay bäät piny, ni jïge da nyïïge ma nyïïakuue mo ege nywølø,",
                    "ID": "1"
                },
                {
                    "text": "jiy moa näk wäät Jwøk, nyïï jiy møga ajootge ni mïërö, ni ö ŋati man nø ni lwør mana jiere jaak, ni nywømge dëëtge.",
                    "ID": "2"
                },
                {
                    "text": "Køøre Wuuö Jwøk aköö, ni «Jwïëy 'moa ba doo bëëdö ri dhaanhø na bäre bäre, kiper ena dëël jaak. 'Ba aŋuun cwiiri moe tïmö na dïpa ki pïërariiø.»",
                    "ID": "3"
                },
                {
                    "text": "Kar kaaca jiy møøk mo cwøl ni Nëpilim bëëdö ni nutö bäät piny, ni bëëtge ni ge poot nutö thuwø yïth nïra ö jøøa näk wäät Jwøki na cige na nywømge nyïï jiy møga, ni nyöötge ko obwöre ki geni. Jøøgø beege jiy moa teek moa nyeŋge ŋäc cøøn dïkwøŋ.",
                    "ID": "4"
                },
                {
                    "text": "Ni ö Wuuö Jwøki ni joot rääö mar dhaanhø no opällö bäät piny, ni gïï wø caar dhaanhe bëët ki cwïnye beege gïï mo reyø keerge.",
                    "ID": "5"
                },
                {
                    "text": "Ni ö Wuuö Jwøki ni päth cwïnye døc kiper mana cwääc dhaanhø bäät piny, ni bëëde ni cwïnye kïmmö.",
                    "ID": "6"
                },
                {
                    "text": "Ni kö Wuuö Jwøki, «Aani dhaanhø mana cwääa raanynya raanynyø bäät piny, ki mano täge ki dhaanhø këël mano këët ri lääy, ki gïï wø muuli, ki wec maal bëët; kiper cwïnya apädhö kiper mana cwääa geni.»",
                    "ID": "7"
                },
                {
                    "text": "'Ba Nöa beeye ŋata tïm yi Wuuö Jwøki ni met ki gøøni. ",
                    "ID": "8"
                },
                {
                    "title": "Kanya Ö Jwøki Na Jier Nöa Nee Tëëŋe Ki Jääy",
                    "text": "Man beeye luum nyïïkwaac Nöa. Nöa beeye dhaanhø mo mare beer ri jøøa bëëdö kar kaaca, ni bäŋ gïn mo jøøŋŋi ri bëëtö mare. Ena bëëdö ni caatha køør Jwøk.",
                    "ID": "9"
                },
                {
                    "text": "Ni ö eni ni nyööde ki wääte adäk; ni nyeŋge beege Cëm ki Kaam ki Jaapeth.",
                    "ID": "10"
                },
                {
                    "text": "'Ba kar kanyøgøøni piny atïmö ni päŋ ki raay nyïm Jwøk, ni tïm pinynyi ni päŋ bäre ki gïï mo leth mo wø tïïc jiyi.",
                    "ID": "11"
                },
                {
                    "text": "Ni ö Jwøki ni neen bäät piny, ni joot gø ni päŋ ki raay; kiper jiy bëët jöör bëëtö marge ege raanynyø bäät piny.",
                    "ID": "12"
                },
                {
                    "text": "Køøre Jwøk aköö jï Nöa, «Aani, aŋuun bëëtö mar jiy bëët anø ŋøla; kiper piny apäŋ ki gïï mo leth ki køør gïïa tïïcge. 'Ba ennø, ge raanynya raanynyø ki piny bëët na aciel.",
                    "ID": "13"
                },
                {
                    "text": "Beerra man tëëŋŋï dëërï ki jääy ri jaadha cwøl ni göper; ni tïïï ki uudi yi jääy, ni rwøthï yie ki ŋääe wøk bäre ki dwøø.",
                    "ID": "14"
                },
                {
                    "text": "Ni jöö mano tïïyï jääy ki gø beeye en; bär mar jääy wär näk ma gööye ma dïpe adäk, ni päl yie beeye gööye ma pïërabïïc, ni ö bär mar wïïe maal ki piny ni tïme na gööye ma pïëradägö.",
                    "ID": "15"
                },
                {
                    "text": "Køøre wï jääy wär mooyï ki rëëbi, ni wëënnï yïthakic wïïe maal ki kööre piny ki gööyö aciel. Ni kølï dhi jääy tier-buute. Ni tïïyï yi jääy ni yïthe adäk, ni maya ena piny, ni rietge ena bääte maal, ni dääge ena maal bäätge.",
                    "ID": "16"
                },
                {
                    "text": "Ennø, aani jwïïö jääŋŋa jääŋŋö bäät piny, kiper nee gïn ma dëël jaak mo ree da jwïëy mo kwøw bäät piny nee raanynya. Ni ö gïïa kwøw bëët moa en bäät piny ni putge thøø.",
                    "ID": "17"
                },
                {
                    "text": "'Ba aani aano tudö ki luubö ki ïïni. Ïïno ci yi jääy, ïïni, ki wäätï, ki cïïï, ki määr wäätï bëët na aciel.",
                    "ID": "18"
                },
                {
                    "text": "Ri gïïa näk dëëtge da jwïëy bëët na kwøw, wärï kädï ka ariiø ri wï tuuŋ man nø ni kïthï ge yi jääy, kiper nee bëëtge ni kwøw buutï. Beerra man kälï geni na thwønh ki maath.",
                    "ID": "19"
                },
                {
                    "text": "Ki røk weny ri wï tuuŋ man nø, ki røk lääy ri wï tuuŋ man nø, ki røk gïï wø muuli bäät piny ri wï tuuŋ man nø, geno ö baŋï no oriewi riewi ni öge baŋï yi jääy, nee kwøwge buutï.",
                    "ID": "20"
                },
                {
                    "text": "'Ba ïïni wärï kädï ki cam jïrï røk caammi bëët mo wø cam. Ni cooŋï gø kanya ciel kiper dëërï, ni tïme na cam jïrï ki jïge thuwø.»",
                    "ID": "21"
                },
                {
                    "text": "Ni ö Nöa ni tïïc gïïögø; ni put gïïögø tïïc ki køør luup bëët moa köömmi ya Jwøki ki geni.",
                    "ID": "22"
                }
            ]
        },
        {
            "ID": "OT:GEN.7",
            "name": "Wïlöölö 7",
            "text": [
                {
                    "title": "Kanya Ö Jwïïö Bäät Piny ",
                    "text": "Køøre Wuuö Jwøk aköö jï Nöa, ni «Ïïni ki jø paarï bëët, cou yi jääy, kiper beeye ïïna ŋata jooda keere ni mare beer ri beenhnhø man bäre.",
                    "ID": "1"
                },
                {
                    "text": "Beerra man kädï jïrï røk lääy moa beyø ki thwönhi abïriiø ki mädhi abïriiø, ni kädï røk lääy moa ba beyø no oriewi riewi na thwønh ki maath.",
                    "ID": "2"
                },
                {
                    "text": "Ni kädï thuwø røk wec maal ki thwönhi abïriiø ki mädhi abïriiø, kiper nee nyïëdi moge bëëtge ni kwøw buutï bäät piny bäre.",
                    "ID": "3"
                },
                {
                    "text": "Kiper køør nïne abïriiø aani køth jääŋŋa jääŋŋö bäät piny, ni pädhe ki cääŋŋe ma pïëraŋween ki wärre ma pïëraŋween; ni ö gïïa cwääa bëët na näk kwøw ni puta geni raanynyø bäät piny.»",
                    "ID": "4"
                },
                {
                    "text": "Ni ö Nöa ni tïïc gïnögø ki køør luup bëët moa köömmi ya Wuuö Jwøki ki geni.",
                    "ID": "5"
                },
                {
                    "text": "'Ba kar kanya ö jwïïö na mac bäät piny, cwiic Nöa kar kaaca beege cwiiri ma dïpe abïciel.",
                    "ID": "6"
                },
                {
                    "text": "Ni ö Nöa ki wääte ki cïïe ki määr wääte ni cige yi jääy na aciel ki eni, kiper nee bøthge ki jwïïö.",
                    "ID": "7"
                },
                {
                    "text": "Ni ö teeŋ lääy moa beyø ki teeŋ lääy moa ba beyø ki teeŋ weny ki teeŋ gïï wø muuli bëët bäät piny,",
                    "ID": "8"
                },
                {
                    "text": "ni cige yi jääy baŋ Nöa no oriewi riewi na thwønh ki maath, kaawat mana ö Jwøki na kööm Nöa.",
                    "ID": "9"
                },
                {
                    "text": "'Ba na tïme na køør nïne abïriiø moa wäŋ Jwøki, jwïïö aput ö bäät piny.",
                    "ID": "10"
                },
                {
                    "text": "Kanya tïm cwiic Nöa na dïpe abïciel, ni nïr dwääy mo riet dwäde apaar ka abïriiø, dïcäŋöca piny bäre aput mudö ki jwïïö, ni ö maalli ni put dhee jap,",
                    "ID": "11"
                },
                {
                    "text": "ni ö køthi mo päl døc ni pädhe bäät piny bäre ki cääŋŋe ma pïëraŋween ki wärre ma pïëraŋween.",
                    "ID": "12"
                },
                {
                    "text": "Ni ö Nöa ki cïïe, ki wääte na näk Cëm ki Kaam ki Jaapeth, ki määr wääte dääi ni putge ci yi jääy dïcäŋöca kiree,",
                    "ID": "13"
                },
                {
                    "text": "ni beege geni ki teeŋ wïth lääc paap bëët, ki teeŋ wïth lääc paac bëët, ki teeŋ wïth gïï wø muuli bëët bäät piny, ki teeŋ wïth weny bëët.",
                    "ID": "14"
                },
                {
                    "text": "Ni ö gïïögø na näk dëëtge da jwïëy bëët ni cige yi jääy baŋ Nöa no oriewi riewi,",
                    "ID": "15"
                },
                {
                    "text": "na thwønh ki maath, kaawat mana ö Jwøki na kööm Nöa. Ni ö Wuuö Jwøki ni cïëk jääy bäät Nöa.",
                    "ID": "16"
                },
                {
                    "text": "Ni ö jwïïö ni put nyaay bäät piny ki nïne ma pïëraŋween, ni ö pïïyi ni meetge rege, ni tïïcge jääy ni thäärö, ni tïme ni kare bäär ki piny.",
                    "ID": "17"
                },
                {
                    "text": "Ni ö pïïyi ni kathge døc, ni meetge rege ni thaar bäät piny bäre, ni tïm jääyi ni thäärö bäät pïï.",
                    "ID": "18"
                },
                {
                    "text": "Ni ö pïïyi ni cäŋge kadhø døc bäät piny; ni ö kïte moa bäyö bëët dï piny bäre ni mwønyi ya pïïyi.",
                    "ID": "19"
                },
                {
                    "text": "Ni ö pïïyi ni nyänh maal, ni dööŋ kïte piny tiet pïï, kany mo ni rømi jïtö ki gööye ma apaar kurbïïc.",
                    "ID": "20"
                },
                {
                    "text": "Køøre gïïa näk kwøw bëët ni wø cäädhi bäät piny athøw; ni beege weny ki lääc paac ki lääc paap ki gïï wø muuli bëët bäät piny, ki jiy bëët.",
                    "ID": "21"
                },
                {
                    "text": "Ni ö gïïa kwøw na en bäät piny bëët na näk dëëtge da jwïëy ni thøwge bëët.",
                    "ID": "22"
                },
                {
                    "text": "Ni ö Jwøki ni raany gïïa kwøw bëët bäät piny, ki mana täge ri dhaanhø, këël mana këët ri lääy ki gïï wø muuli ki wec maal; gïïögø bëët araanynyi bäät piny. Ni ö Nöa keere ni dööŋe, ki jøøa en buute yi jääy.",
                    "ID": "23"
                },
                {
                    "text": "Køøre pïï abëëdö bäät piny ni piny ee maaø ki nïne ma dïpa ki pïërabïïc.",
                    "ID": "24"
                }
            ]
        },
        {
            "ID": "OT:GEN.8",
            "name": "Wïlöölö 8",
            "text": [
                {
                    "title": "Kanya Døø Jwïïö Piny ",
                    "text": "'Ba Jwøk wïïe kär wïl ki Nöa ki lääc paap bëët ki lääc paac bëët moa en buute yi jääy. Ni ö Jwøki ni wëëk jamø kwönnö bäät piny; ni ö pïïyi ni døøkge.",
                    "ID": "1"
                },
                {
                    "text": "Ni ö pï jwïïö ni cuŋge, ni ö kwöra käl kuunhnhi yïthge maal ni cïëgi, ni ö køthi mana pädhö ni cööe.",
                    "ID": "2"
                },
                {
                    "text": "Kanyøgø pïï aput tägö ki man døøkge bäät piny ki yïth nïne bëët; ni put pïïyi døø døc køør nïne ma dïpa ki pïërabïïc.",
                    "ID": "3"
                },
                {
                    "text": "'Ba kanya tïme na ri bïriet dwäde ni nïr dwääy apaar ka abïriiø, jääy ajïtö ki kany mo cuŋŋe yie bäät kïdi mo cwøl na Ararat.",
                    "ID": "4"
                },
                {
                    "text": "Ni tïm pïïyi ni cäätha piny këël mana këët ri paac dwäde. 'Ba na tïme na ri paac dwäde, ni dïcäŋa täk nïr dwääy yie na aciel, wïth kïte atïmö ni nëënö wøk.",
                    "ID": "5"
                },
                {
                    "text": "'Ba na tïme na køør nïne ma pïëraŋween, Nöa dha awëërnyeŋ mana tïïe ri jääy ajabe;",
                    "ID": "6"
                },
                {
                    "text": "ni jääŋ agaak wøk, ni aae ni määde jaak, ni cøøa kun ni cøøa kun këël mana tal pïïyi bäät piny.",
                    "ID": "7"
                },
                {
                    "text": "Køøre Nöa akuuru na en buute ajääŋŋe wøk kiper nee pïï liee ki man näk mo odwön bäät piny.",
                    "ID": "8"
                },
                {
                    "text": "'Ba akuuru bäŋ kany mo ee joodø mo këël tiete piny yie; køøre ena duu baŋ Nöa yi jääy, kiper atïmö ni pïï poot dagø dï piny bäre. Ni ö Nöa ni rwaak cere wøk baŋ gø ni mak gø ni käl gø baŋe yi jääy.",
                    "ID": "9"
                },
                {
                    "text": "Kanyøgø ena kurö ki nïne abïriiø møøk ni cäŋ akuuru jääŋŋö wøk ki yi jääy.",
                    "ID": "10"
                },
                {
                    "text": "Ni duu akuuru baŋe kanya tïme na kur abøøya, ni käädö ki ïth jaath mo marr ki dhee; ni puti ya Nöa ŋäc ni pïï onø dwön bäät piny.",
                    "ID": "11"
                },
                {
                    "text": "Køøre Nöa acäŋ kurö ki nïne abïriiø møøk ni cäŋ akuuru jääŋŋö wøk, 'ba akuuru kär duu baŋ Nöa këët.",
                    "ID": "12"
                },
                {
                    "text": "'Ba kanya tïm cwiic Nöa moa beede na dïpe abïciel ka aciel, kanya täk nïr dwääyi mana dïkwøŋ na aciel, pïï adwön bäät piny. Køøre Nöa wï jääy ajabe, ni räŋŋe ni joot piny bäre ni cäätha kur talø.",
                    "ID": "13"
                },
                {
                    "text": "'Ba na tïme na ri riet dwäde, ni nïr dwääy pïërariiø ka abïriiø, piny atal.",
                    "ID": "14"
                },
                {
                    "text": "Køøre Jwøk acäänö ki Nöa, ni kööe,",
                    "ID": "15"
                },
                {
                    "text": "ni «Ci wøk ki yi jääy, ïïni ki cïïï ki wäätï ki määr wäätï ni en buutï.",
                    "ID": "16"
                },
                {
                    "text": "Ni kälï gïïa näk kwøw bëët wøk na en buutï thuwø, na näk weny ki lääy ki gïï wø muuli bäät piny bëët, kiper nee nyöötge ni tïmge ni thööth, ni jïtge ki nyïëdi, ni nyaacge bäät piny.»",
                    "ID": "17"
                },
                {
                    "text": "Køøre Nöa aci wøk ki yi jääy; ni ö wääte ki cïïe ki määr wääte ni cige wøk ki eni.",
                    "ID": "18"
                },
                {
                    "text": "Ni ö lääyi bëët, ki gïï wø muuli, ki weny bëët, na näk gïï wø cäädhi bäät ŋøøm bëët, ni cige wøk ki yi jääy na wï tuuŋ man nø.",
                    "ID": "19"
                },
                {
                    "text": "Køøre Nöa atïïö ki gïn wø cïp olämme bääte jï Wuuö Jwøk, ni lwöte røk lääya beyø bëët ki røk weny moa beyø bëët, ni waaŋ geni no olämme bäät gïn wø cïp olämme bääte.",
                    "ID": "20"
                },
                {
                    "text": "Ni ö Wuuö Jwøki ni ŋwääc gïna duuŋ ni met, ni kööe ki cwïnye, ni «Aani køør man nø, piny ba cäŋa ciennø këët kiper gïna tïïc dhaanhe. Kiper acaac dhaanhø man wø caare ki cwïnye ki mana täge thïnhö cøøn beeye acaara mo raac cooth. Aani thuwø gïïa näk kwøw bëët ba cäŋa raanynyø këët kaawat mana tïïa en.",
                    "ID": "21"
                },
                {
                    "text": "«'Ba ennø, kaawat man bëët pinynyi ni nut en, kar pïïdhö ki kar kac, ki lïëth piny ki ŋec piny, oput bëëtö ni nut cooth. Ni ö dhi køthi ka arïïa ni bëëtge ni dagø cooth; ni put waŋcäŋŋi ki wäär bëëdö ni ba cuŋ këët.»",
                    "ID": "22"
                }
            ]
        },
        {
            "ID": "OT:GEN.9",
            "name": "Wïlöölö 9",
            "text": [
                {
                    "title": "Luumma Tuut Jwøki Ki Nöa ",
                    "text": "Køøre Jwøk Nöa agwïëdhe ki wääte, ni kööe jïge, ni «Nyöödu ni nyaayu ni pääŋŋu piny.",
                    "ID": "1"
                },
                {
                    "text": "Ni ö lääyi mo bäät piny bëët ki wec maal bëët këël gïï wø muuli bäät ŋøøm bëët ki rec naam bëët ni bëëtge ni lwäär ki uuni, ni tïmge ni ge böö ki uuni. Geno bëëdö ni ena ceŋŋu.",
                    "ID": "2"
                },
                {
                    "text": "Gïï wø cäädhi na kwøw bëët otïmö na cam jïïu. Gena cïba jïïu kaawat mana cïba gïïa näk otuy na marr bëët jïïu.",
                    "ID": "3"
                },
                {
                    "text": "«'Ba rïŋö mo remø mare poot ena dëëre kär cammu, kiper remø beeye jwïëy moe.",
                    "ID": "4"
                },
                {
                    "text": "Ka adïëri møn, kwör rem kwøw maru coola coolø dëët lääy bëët. Ni coola gø thuwø dëët jiy bëët. Kwör rem kwøw mar dhaanhø coola coolø dëër ŋati man nø.",
                    "ID": "5"
                },
                {
                    "text": "«Ŋat mo kønynya rem dhaanhø piny jaak, remme okøny dhaanhe mørri piny thuwø; kiper Jwøk dhaanhø acwääe ki kïdö mo caala mare.",
                    "ID": "6"
                },
                {
                    "text": "'Ba uuni, jïtu ki nyïëdi ni nyaayu, ni pääŋŋu piny nou thööth døc ni nyaayu yie.»",
                    "ID": "7"
                },
                {
                    "text": "Køøre Jwøk acäänö ki Nöa ki wääte na en buute, ni kööe,",
                    "ID": "8"
                },
                {
                    "text": "ni «Ennø, aani a tudö ki luubö ki uuni ki nyïïkwaayu moo ööi køøru.",
                    "ID": "9"
                },
                {
                    "text": "Ni tuuda gø thuwø ki gïïa kwøw bëët na en buutu, ni beege weny ki lääc paac ki lääc paap bëët na en buutu, na näk gïïa ö wøk bëët ki yi jääy ki uuni na aciel, këël mana këët ri lääc bäät piny bëët.",
                    "ID": "10"
                },
                {
                    "text": "Luubö mara tuuda tuudö ki uuni. Køør man en nø gïïa kwøw bëët bäät piny ba doo ränynyö këët ki jwïïö, ni doo bäŋ jwïïö mo duui këët mo caala man mo raanynya piny bäre.»",
                    "ID": "11"
                },
                {
                    "text": "Ni kö Jwøki, ni «Man beeye nyuudhi mar luumma tuuda yaakiyø ki uuni ki gïïa näk kwøw bëët na en buutu, kiper beenhnhø bäre thuwø mano ööi yi nyïme.",
                    "ID": "12"
                },
                {
                    "text": "Aani daanø mara acïba yi pöölö maal, nee tïme na nyuudhi mar luumma tuuda yaakicwa ki piny.",
                    "ID": "13"
                },
                {
                    "text": "Køøre kany wäro käla pøøl bäät piny, daanø puta nëënnö yïth pøøl.",
                    "ID": "14"
                },
                {
                    "text": "Ni ö aani ni para wïïa ki luumma tuuda na en yïthakiyø ki uuni ki gïïa kwøw bëët, ni pïï ba cäŋ duuö këët na jwïïö kuna raany gïïa kwøw bëët.",
                    "ID": "15"
                },
                {
                    "text": "Kany wäro tïme ni daanø ena yi pöölö maal, eni neena neenø, ni puta wïïa par ki luumma tuut na näk bäŋ cuŋŋe na en yïthakicwa, a na Jwøk, ki gïïa näk kwøw bëët na en bäät piny.»",
                    "ID": "16"
                },
                {
                    "text": "Ni kö Jwøki jï Nöa, ni «Man beeye nyuudhi mar luumma tuuda na tïïa nee bëëde yïthakicwa ki gïïa näk kwøw bëët na en bäät piny.» ",
                    "ID": "17"
                },
                {
                    "title": "Gïïa Car Nöa Kiper Wääte",
                    "text": "'Ba wäät Nöa na ö wøk ki yi jääy kar kaaca beege Cëm ki Kaam ki Jaapeth. Ni ö Kaammi ni tïme na wää Keenanni.",
                    "ID": "18"
                },
                {
                    "text": "Ni jøøgø na adäk yøø beege jøøa näk wäät Nöa, ni jiy moa nyaay bäät piny bëët käla rege.",
                    "ID": "19"
                },
                {
                    "text": "Køøre Nöa na näk ŋat puur atägö ki man piith pwöth omøki.",
                    "ID": "20"
                },
                {
                    "text": "Kanyøgø ena mädhö ki køøŋ nyïïomøki ni meere, ni käl abïïe wøk dëëre, ni dööŋe ki dëëre yo oduŋkaara mare.",
                    "ID": "21"
                },
                {
                    "text": "Ni ö Kaammi na näk wää Keenanni ni raŋ jï wänni jaak ni bëëdö ka dëëre, ni døø wøk ni caan gø jï nyïïmenni riet.",
                    "ID": "22"
                },
                {
                    "text": "'Ba Cëm ki Jaapeth alwötö ka abïï ni kïthge gø göökge, ni cääthge ni ŋäthge ege løø, ni cige ni rïëpge wääge na näk bëëdö ka dëëre; ni løøge nyïmge wøk kiper nee wääge na näk bëëdö ka dëëre nee ba neenge.",
                    "ID": "23"
                },
                {
                    "text": "Kanya ö Nöa na pääe ni lëëny wïïe ki meec køøŋø, gïna tïïc wääde mana thiinh dëëre awïnynye.",
                    "ID": "24"
                },
                {
                    "text": "Køøre ena köö, na «Acïëni oen bäät Keenan, ni tïme ni kadha laŋ mare dï laaŋe mo nyïïmenni.»",
                    "ID": "25"
                },
                {
                    "text": "Ni cäŋ köö thuwø, ni «Pwøc oen jï Wuuö Jwøk, na näk Jwø Cëm; beerra man tïm Keenanni na laŋŋø mare.",
                    "ID": "26"
                },
                {
                    "text": "Beerra man ö Jwøki ni wëëk Jaapeth nyaay, ni bëëde yïth oduŋkaare mo Cëm, ni tïm Keenanni na laŋŋø marge.»",
                    "ID": "27"
                },
                {
                    "text": "'Ba Nöa abëëdö ki cwiiri ma dïpe adäk ki pïërabïïc køør jwïïö.",
                    "ID": "28"
                },
                {
                    "text": "Ni cwiiri moa beet Nöa bëët beege cwiiri ma dïpe abïŋween ki pïërabïïc. Køøre ena thøw.",
                    "ID": "29"
                }
            ]
        },
        {
            "ID": "OT:GEN.10",
            "name": "Wïlöölö 10",
            "text": [
                {
                    "title": "Luum Nyïïkwaac Nöa ",
                    "text": "Man beeye luum nyïïkwaac Cëm ki Kaam ki Jaapeth na näk wäät Nöa. Kanya tïme na køør jwïïö gena nyöödö, ni jïtge ko obwöre. ",
                    "ID": "1"
                },
                {
                    "title": "Nyïïkwaac Jaapeth",
                    "text": "Wäät Jaapeth beege Gömër, ki Magöök, ki Madë, ki Jawan, ki Tubal, ki Möcak, ki Tëra.",
                    "ID": "2",
                    "reference": "(1 Luup Nyeye 1:5-7)"
                },
                {
                    "text": "Ni wäät Gömër beege Ackena, ki Ripath, ki Tögarma.",
                    "ID": "3"
                },
                {
                    "text": "Ni ö wäät Jawanni ni näkge beege Elica, ki Tarcëc, ki Kitim, ki Rödanim.",
                    "ID": "4"
                },
                {
                    "text": "'Ba ki røk jøøgø, jø wø bëëdö bäät näm dëëtge apääŋge yïth ŋøøm moge, ni jøøi nø ŋäya dhøk marge, ni ge bëëdö na wï tuuŋ man nø, na teeŋ wï jur man nø. ",
                    "ID": "5"
                },
                {
                    "title": "Nyïïkwaac Kaam",
                    "text": "Wäät Kaam beege Kuuc, ki Micram, ki Put, ki Keenan.",
                    "ID": "6", 
                    "reference": "(1 Luup Nyeye 1:8-16)"
                },
                {
                    "text": "Ni wäät Kuuc beege Ceba, ki Ëwlath, ki Cabta, ki Raama, ki Cabteka; ni ö wäät Raama ni näkge beege Cïïba ki Didan.",
                    "ID": "7"
                },
                {
                    "text": "Kuuc Namrut anywøle, ni ö Namruti ni tïme ni beeye ŋata kwøŋ bëëtö no oteeø bäät piny.",
                    "ID": "8"
                },
                {
                    "text": "Ni tïme na ŋat mo thöör ŋääe døc nyïm Wuuö Jwøk. Kiper manøgø nø, jiy atïmö ni ŋääta ree, ni köge, ni «Ï caala Namrut, ŋata näk dïthöödhi nyïm Wuuö Jwøk.»",
                    "ID": "9"
                },
                {
                    "text": "Ni ŋøøm moe tägi ka Babel ki Ërëk ki Akat ki Kalnë, mïëya en yi Cinaar.",
                    "ID": "10"
                },
                {
                    "text": "Ni tïŋŋe yi ŋöömmögø, ni aae ni pööth Aciria, ni geer Nineba ki Rööböth-Ir ki Kala,",
                    "ID": "11"
                },
                {
                    "text": "ni geer Rëcën na en yïthakic Nineba ki Kala, ni tïmge na pääny aciel mo dwøŋ døc.",
                    "ID": "12"
                },
                {
                    "text": "'Ba Micram beeye na kwar jø Ludim, ki jø Anamim, ki jø Laabim, ki jø Neptalëm,",
                    "ID": "13"
                },
                {
                    "text": "ki jø Petruc, ki jø Kaclu, ki jø Kaptör, na näk jøøa käl jø Pilitinni dëëtge.",
                    "ID": "14"
                },
                {
                    "text": "Keenan wääde ma Caydan na näk kanynye anywøle, ni nywøl Këth thuwø.",
                    "ID": "15"
                },
                {
                    "text": "Ni ö jø Jeebuc ki jø Amör ki jø Gërgëca,",
                    "ID": "16"
                },
                {
                    "text": "ki jø Ëwi ki jø Aruk ki jø Cini,",
                    "ID": "17"
                },
                {
                    "text": "ki jø Arbat ki jø Dhemari ki jø Amath ni kälge ree. Køøre cään tuuŋ jø Keenan anyaay ni keethge.",
                    "ID": "18"
                },
                {
                    "text": "Ni ö ŋøømmi mo jø Keenan ni nyaacge, ni tägi ka Caydan ni cøøa jï kuna en Gërar këël mana këët Geedha, ni pööth jï kuna en Cødam ki Gømöra ka Adama ki Dheböym këël mana këët Laca.",
                    "ID": "19"
                },
                {
                    "text": "Moøgø beege nyïïkwaac Kaam; ni jøøi nø bëëdö na wï tuuŋ man nø, ni ge ŋäya dhøk marge, ni ge bëëdö yïth ŋøøm moge na teeŋ wï jur man nø. ",
                    "ID": "20"
                },
                {
                    "title": "Nyïïkwaac Cëm",
                    "text": "Køøre thuwø Cëm, na näk kwar jø Eber, anyöötö ko obwöre. Cëm beeye cok Jaapethi, ni dwøŋŋa eni ki coki ma Jaapeth.",
                    "ID": "21",
                    "reference": "(Wïlöölö 11:10-27; 1 Luup Nyeye 1:17-27)"
                },
                {
                    "text": "Wäät Cëm beege Ilam ki Acör ki Arpakat ki Lut ka Aram.",
                    "ID": "22"
                },
                {
                    "text": "Ni ö wäät Arammi ni näkge Uc ki Uul ki Gëthër ki Möcak.",
                    "ID": "23"
                },
                {
                    "text": "Ni ö Arpakat ni nywøl Ceela, ni ö Ceela ni nywøl Eber.",
                    "ID": "24"
                },
                {
                    "text": "Ni ö Eberri ni nyööte ki wääte ariiø; ni nyeŋ wääde maya cwøl ni Pelek kiper na tïme na ree kar kaaca, jiy akeethø dï piny; ni ö nyeŋ coki ni cwøli ni Jöktan.",
                    "ID": "25"
                },
                {
                    "text": "Ni ö Jöktanni ni nywøl Almödat ki Calëp ki Acremöt ki Jerak,",
                    "ID": "26"
                },
                {
                    "text": "ka Adöram ka Udhal ki Dekla,",
                    "ID": "27"
                },
                {
                    "text": "ko Obal ka Abimaal ki Cïïba;",
                    "ID": "28"
                },
                {
                    "text": "ko Öpïr ki Ëwlath ki Jöbap. Jøøgø bëët beege wäät Jöktan.",
                    "ID": "29"
                },
                {
                    "text": "Ŋøøm moa bëëtge yïthge atägö ki kanya cwøl ni Mëca ni pïïe jï kuna en Cipar, paana näk po kïte, na en jï løø kur tuul-cäŋ.",
                    "ID": "30"
                },
                {
                    "text": "Jøøgø bëët beege nyïïkwaac Cëm, ni jøøi nø bëëdö na wï tuuŋ man nø, ni ge ŋäya dhøk marge, ni ge bëëdö yïth ŋøøm moge na teeŋ wï jur man nø.",
                    "ID": "31"
                },
                {
                    "text": "'Ba moøgø beege nyïïkwaac Nöa ki køør tuuŋ marge, ni jøøi nø bëëdö na teeŋ wï jur man nø. Ki røk jøøgø wïth juurre anyaay bäät piny bäre køør jwïïö.",
                    "ID": "32"
                }
            ]
        },
        {
            "ID": "OT:GEN.11",
            "name": "Wïlöölö 11",
            "text": [
                {
                    "title": "Kanya Ö Jwøki Na Keeth Dhøk Jiy ",
                    "text": "'Ba kar kanyøgøøni jø bäät piny bëët atïmö ni cäänö ka dhøk aciel, ni luup moge dïët na aciel bëët.",
                    "ID": "1"
                },
                {
                    "text": "'Ba kanya paanyge dëëtge jï løø kur tuul-cäŋ, gena aay ni jïtge ki gool yi ŋööm Cinaar ni bëëtge yie.",
                    "ID": "2"
                },
                {
                    "text": "Kanyøgø gena cäänö yïthakicge keerge, ni köge, ni «Øøni nø, beerra man tïïø ki thuube ni bulø geni ni beyø døøc.» Køøre gena jïtö ki thuube mo gëëtge ki ge na kar kïte, ni jïtge ko odhöönh mo nwaaŋ na gïn caamge thuube ki gø.",
                    "ID": "3"
                },
                {
                    "text": "Ni köge, ni «Øøni nø, beerra man gëënnø dëëtø ki pääny ki øt pööki mo wïïe guta maal, kiper nee nyeŋŋø wïnye, kiper nøø ba keethø bäät piny bäre.»",
                    "ID": "4"
                },
                {
                    "text": "'Ba Wuuö Jwøk aö piny kuna neen pääny ki pööki mana geer jiyi.",
                    "ID": "5"
                },
                {
                    "text": "Køøre Wuuö Jwøk aköö, «Ennø, jøøi gena tuuŋ aciel, ni dhøk marge aciel bëët. Teeŋ gïn ennø atäkge ki man tïïcge gø; ni gïn wø caarge jaak yi nyïme nee tïïcge, ba dhäthi jïge møn.»",
                    "ID": "6"
                },
                {
                    "text": "Ni kö Wuuö Jwøki, «Øøni nø, beerra man cøø piny baŋge ni kierø wï dhøk marge kaace, kiper nee ŋati man nø nee dhi wati maya ba wïnynye.»",
                    "ID": "7"
                },
                {
                    "text": "Køøre gena keeth Wuuö Jwøki kaace bëët dï piny bäre, ni kärge päänyögø geerø këët.",
                    "ID": "8"
                },
                {
                    "text": "Kiper manøgønø, nyeŋ kaace acwøl ni Babel, kiper kaace beeye kanya ö Wuuö Jwøki na kier wï dhøk mar jø bäät piny bëët yie, ni wëëk geni keethø kaace bëët dï piny bäre. ",
                    "ID": "9"
                },
                {
                    "title": "Luum Nyïïkwaac Cëm",
                    "text": "Man beeye luum nyïïkwaac Cëm. Kanya tïme na køør cwiiri ariiø mo jwïïö, ni Cëm cwiiri moe dïpa, ena nyöötö ki wääde mo nyeŋŋe cwøl ni Arpakat.",
                    "ID": "10",
                    "reference": "(Wïlöölö 10:21-31; 1 Luup Nyeye 1:17-27)"
                },
                {
                    "text": "'Ba køør kanya ö Cëmmi na nywøl wääde ma Arpakat, ena cäŋ bëëtö ki cwiiri ma dïpe abïïc, ni nyööde ki wääte ki nyïïe møøk.",
                    "ID": "11"
                },
                {
                    "text": "Ni ö Arpakati ni bëëde ki cwiiri ma pïëradäk kurbïïc, ni nywøl wääde ma Ceela.",
                    "ID": "12"
                },
                {
                    "text": "Køør kanya ö Arpakati na nywøl wääde ma Ceela, ena cäŋ bëëtö ki cwiiri ma dïpe aŋween ka adäk, ni nyööde ki wääte ki nyïïe møøk.",
                    "ID": "13"
                },
                {
                    "text": "Ni ö Ceela ni bëëde ki cwiiri ma pïëradäk, ni nywøl wääde ma Eber.",
                    "ID": "14"
                },
                {
                    "text": "Køør kanya ö Ceela na nywøl wääde ma Eber, ena cäŋ bëëtö ki cwiiri ma dïpe aŋween ka adäk, ni nyööde ki wääte ki nyïïe møøk.",
                    "ID": "15"
                },
                {
                    "text": "Ni ö Eberri ni bëëde ki cwiiri ma pïëradäk kurŋween, ni nywøl wääde ma Pelek.",
                    "ID": "16"
                },
                {
                    "text": "Køør kanya ö Eberri na nywøl wääde ma Pelek, ena cäŋ bëëtö ki cwiiri ma dïpe aŋween ki pïëradäk, ni nyööde ki wääte ki nyïïe møøk.",
                    "ID": "17"
                },
                {
                    "text": "Ni ö Peleki ni bëëde ki cwiiri ma pïëradäk, ni nywøl wääde ma Reew.",
                    "ID": "18"
                },
                {
                    "text": "Køør kanya ö Peleki na nywøl wääde ma Reew, ena cäŋ bëëtö ki cwiiri ma dïpe ariiø ka abïŋween, ni nyööde ki wääte ki nyïïe møøk.",
                    "ID": "19"
                },
                {
                    "text": "Ni ö Reewi ni bëëde ki cwiiri ma pïëradäk kurriiø, ni nywøl wääde ma Ceeruk.",
                    "ID": "20"
                },
                {
                    "text": "Køør kanya ö Reewi na nywøl wääde ma Ceeruk, ena cäŋ bëëtö ki cwiiri ma dïpe ariiø ka abïriiø, ni nyööde ki wääte ki nyïïe møøk.",
                    "ID": "21"
                },
                {
                    "text": "Ni ö Ceeruki ni bëëde ki cwiiri ma pïëradäk, ni nywøl wääde ma Neeyör.",
                    "ID": "22"
                },
                {
                    "text": "Køør kanya ö Ceeruki na nywøl wääde ma Neeyör, ena cäŋ bëëtö ki cwiiri ma dïpe ariiø, ni nyööde ki wääte ki nyïïe møøk.",
                    "ID": "23"
                },
                {
                    "text": "Ni ö Neeyörri ni bëëde ki cwiiri ma pïërariiø ka abïŋween, ni nywøl wääde ma Teera.",
                    "ID": "24"
                },
                {
                    "text": "Køør kanya ö Neeyörri na nywøl wääde ma Teera, ena cäŋ bëëtö ki cwiiri ma dïpa ka apaar ka abïŋween, ni nyööde ki wääte ki nyïïe møøk.",
                    "ID": "25"
                },
                {
                    "text": "Ni ö Teera ni bëëde ki cwiiri ma pïërabïriiø, ni nywøl wääte ma Abram ki Neeyör ki Aaren. ",
                    "ID": "26"
                },
                {
                    "title": "Luum Teera Wää Abram",
                    "text": "'Ba man beeye luum nyïïkwaac Teera. Teera anyöötö ni nywøl wääte na näk Abram ki Neeyör ka Aaren; ni ö Aarenni ni nywøl wääde ma Løøt.",
                    "ID": "27"
                },
                {
                    "text": "'Ba Aaren athøw ni wänni ma Teera poot nut ni kwøw. Ni eni thøøa yi Ur yi ŋöömma nywøli yie na näk po jø Kaldia.",
                    "ID": "28"
                },
                {
                    "text": "Ni ö Abrammi ki Neeyör ni nyöömge dëëtge ki mään. Ni nyeŋ cï Abram cwøl ni Caray, ni ö nyeŋ cï Neeyör ni cwøli ni Milka. Milka beeye nyi Aaren. Aaren beeye wää Milka ki Icka.",
                    "ID": "29"
                },
                {
                    "text": "'Ba Caray atïmö na bwøc, ni jïre bäŋ nyilaal.",
                    "ID": "30"
                },
                {
                    "text": "Køøre Teera wääde ma Abram ki nyïïkwaare ma Løøt wär Aaren ki cï nyaare ma Caray na näk cï wääde ma Abram alwøre, ni tïŋge na aciel bëët ki yi Ur po jø Kaldia, ni ge cøøa ŋööm Keenan. 'Ba na pïïcge paana cwøl na Aaren, gena put bëëte kaace.",
                    "ID": "31"
                },
                {
                    "text": "'Ba cwiiri bëët moa beet Teera beege cwiiri ma dïpe ariiø ka abïïc. Køøre Teera athøø Aaren.",
                    "ID": "32"
                }
            ]
        },
        {
            "ID": "OT:GEN.12",
            "name": "Wïlöölö 12",
            "text": [
                {
                    "title": "Kanya Ö Jwøki Na Cwøl Abram ",
                    "text": "Wuuö Jwøk acäänö ka Abram, ni kööe, ni «Wec pou ki tuuŋu ki dhi øt wäru, ni ciï yi ŋöömmo nyoodha jïrï.",
                    "ID": "1"
                },
                {
                    "text": "«Ïïno tïïa na wï jur mo dwøŋ, ni gwïëdha ïïni, ni tïŋa nyeŋŋï maal, ni jït jiyi ki gwïëth ki køørï.",
                    "ID": "2"
                },
                {
                    "text": "Ni jøw wäro gwïëth ïïni, gwïëdha gwïëdhö; ni ŋat wäro cien ïïni, ciena cienø thuwø. 'Ba wïth tuŋi bëët mo bäät piny ogwïëth ki køørï.»",
                    "ID": "3"
                },
                {
                    "text": "Køøre Abram atïŋŋö kaawat mana caani ya Wuuö Jwøki jïre. Ni ö Løøti thuwø ni aae ki eni. 'Ba kanya tïŋ Abrammi ki yi Aaren, cwiiri moe kar kaaca beege cwiiri ma pïërabïriiø kurbïïc.",
                    "ID": "4"
                },
                {
                    "text": "Ni ö Abrammi ni lwør cïïe ma Caray, ki ö coki ma Løøt, ki jammi moge bëët moa jootge, ki jiy bëët moa jootge Aaren; ni aacge ni ge cøøa ŋööm Keenan. Køøre gena pïï yi ŋööm Keenan.",
                    "ID": "5"
                },
                {
                    "text": "Ni ö Abrammi ni pöödhe ki dï ŋöömmögø këël mana pïïe kanya cwøl ni Cekam na en jaadha dwøŋŋi yie mar Mörë. 'Ba yi kar kanyøgø jø Keenan oløny ni bëëdö yi ŋöömmögø.",
                    "ID": "6"
                },
                {
                    "text": "Kanyøgø Wuuö Jwøk ree anyoodhe jï Abram ni kööe, ni «Aani ŋøøpi ii cïba cïbö jï nyïïkwaayï.» Køøre Abram atïïö ki gïn wø cïp olämme bääte jï Wuuö Jwøk na nyooth ree jïgø.",
                    "ID": "7"
                },
                {
                    "text": "Køøre ena tïŋŋö ki kaace ni cøøa ri kïdi mana en Bëthël, na en jï løø kur tuul-cäŋ. Ni gur oduŋkaara mare piny, ni Bëthël ee wii jï løø kur pänh-cäŋ, ni Gaay ee wii jï løø kur tuul-cäŋ. Køøre ena tïïö ki gïn wø cïp olämme bääte kaace jï Wuuö Jwøk, ni wøør nyeŋ Wuuö Jwøk.",
                    "ID": "8"
                },
                {
                    "text": "Ni ö Abrammi ni cäŋ tïŋŋö kaace, ni aae ni coonya kanya cwøl ni Nëgëp. ",
                    "ID": "9"
                },
                {
                    "title": "Kanya Aa Abrammi Ijep",
                    "text": "Kanyøgø piny atïmö ni da käc. Køøre Abram aci Ijep nee bëëde kaace na wëëllö, kiper käc atïmö ni dwøŋ døc.",
                    "ID": "10"
                },
                {
                    "text": "'Ba kanya tïme ni kare cään ki man pïïe Ijep, ena köö jï cïïe ma Caray, ni «Kawaane ennø, ŋääa ni ïïna dhaagø mo kïte mïërö.",
                    "ID": "11"
                },
                {
                    "text": "Kanymør no ö jø Ijepi noo jootge ïïni, ge köö, ni ‹Man beeye cïïe;› køøre a 'näkge nääö, ni wecge ïïni niï kwøw.",
                    "ID": "12"
                },
                {
                    "text": "Beerra man kööï ni ïïna coka, kiper nee bäŋe gïn mo tägi dëëra, naa kwøa ki køørï.»",
                    "ID": "13"
                },
                {
                    "text": "'Ba kanya pïïc Abrammi Ijep, jø Ijep Caray ajootge na dhaagø mo kïte mïërö.",
                    "ID": "14"
                },
                {
                    "text": "Ni ö jø kööre mo Peerø ni jootge nyijøøgø, ni pwøcge gø døc buut Peerø, ni ö nyijøøgø ni käli ni kïthi po Peerø.",
                    "ID": "15",
                    "comment": "Peerø. Ki dhi jø Ijep, nyeya cwøl ni Peerø."
                },
                {
                    "text": "Ni ö Peerø ni tïïe ki gïn mo beer jï Abram kiper nyijøøgø; ni ö Abrammi ni jïte ki dïëk ki dhäk ka arëëni, ki jø tïïc ma mään ki cwøw, ka arëëni ma mädhi, ka athïrööle.",
                    "ID": "16"
                },
                {
                    "text": "'Ba Wuuö Jwøk täwe mo leth døc akïth bäät Peerø ki jø paan dwøŋ mare ki køør Caray cï Abram.",
                    "ID": "17"
                },
                {
                    "text": "Køøre Peerø Abram acwøle, ni kööe, na «?Agïnaŋø na tïïyï dëëra en? ?Aperŋø na ba caanï gø jïra en ni nyijøøgø cïïï?",
                    "ID": "18"
                },
                {
                    "text": "?Aŋø na kööï ni ena coku en, ni puta eni lwør na dhaagø jïra? 'Ba cïïï ennø, lwørï ni aayï ki gø.»",
                    "ID": "19"
                },
                {
                    "text": "Ni ö Peerø ni kööm jiye kiper Abram. Ni ö jiye ni jiethge Abram ge ki cïïe ki gïïa en jïre bëët.",
                    "ID": "20"
                }
            ]
        },
        {
            "ID": "OT:GEN.13",
            "name": "Wïlöölö 13",
            "text": [
                {
                    "title": "Kanya Keeth Abrammi Ki Løøt ",
                    "text": "Køøre Abram aö wøk ki Ijep ki cïïe ki gïïa en jïre bëët, ni aae ni cøøa kanya cwøl ni Nëgëp; ni ö Løøti ni aae ki eni ciel.",
                    "ID": "1"
                },
                {
                    "text": "Kar kaace Abram ena dhaanhø mo okwär døc, ni jïre da lääc paac mo thööth ki warkey mo päl.",
                    "ID": "2"
                },
                {
                    "text": "Ni ö eni ni tïŋŋe ki Nëgëp ni cäädhe këël mana pïïe Bëthël, kanya kwøŋ twïër mare tïïc yie yaakic Bëthël ki Gaay,",
                    "ID": "3"
                },
                {
                    "text": "ni beeye kanya kwøŋ tïïö yie ki gïn wø cïp olämme bääte. Køøre Abram nyeŋ Wuuö Jwøk awøøre kaace.",
                    "ID": "4"
                },
                {
                    "text": "'Ba Løøt na aay ka Abram bëët, jïre da pïïth dïëk ki pïïth dhäk ko oduŋkaare thuwø.",
                    "ID": "5"
                },
                {
                    "text": "'Ba kaace yi ŋöömma pïge piny yie kär rømø kiperge ki lääy moge bëët; kiper gïïa käärge thööth, ni tïme ni ba løny jïge ki man bëëtge na aciel.",
                    "ID": "6"
                },
                {
                    "text": "Kanyøgøøni atïmö ni da män yïthakic jø kwaath mo Abram ki jø kwaath mo Løøt. Kar kaaca jø Keenan ki jø Përec oløny ni bëëdö yi ŋöömmögø.",
                    "ID": "7"
                },
                {
                    "text": "Ni kö Abrammi jï Løøt, ni «Beerra man bëëdø ni bäŋ män yïthakiyø ki ïïni, wala yïthakic jø kwaath 'moa ki jø kwaath moï, kiper øøna tuuŋ.",
                    "ID": "8"
                },
                {
                    "text": "?Aŋø, piny ba nëëni jïrï ni laac jaak ice? Beerra man paanyï riï buuta; ni näk miï jiera bäät caam, a cøøa bäät cwïïc. Ni näk miï jiera bäät cwïïc, a cøøa bäät caam.»",
                    "ID": "9"
                },
                {
                    "text": "Kanyøgø Løøt wïïe atïŋ maal ni raŋ gool mar Jördan, no ojwøc pïïyi bäre, ni poot caala ajïniina mar Wuuö Jwøk, ni caala ŋööm Ijep mana en buut Dhöär, ni manøgø beeye kanya poode ni Wuuö Jwøk Cødam ki Gømöra poot käre raanynyø.",
                    "ID": "10"
                },
                {
                    "text": "Køøre Løøt gool mar Jördan bäre ajiere jïre; ni put Løøti tägö ki wääth ni cøøa jï løø kur tuul-cäŋ. Ni put tïmö ni beeye keethø marge.",
                    "ID": "11"
                },
                {
                    "text": "Ni ö Abrammi ni put bëëte yi ŋööm Keenan, ni ö Løøti ni bëëde yïth päänye mo gool mar Jördan, ni daaŋ twëëre moe këël mana pïïe buut Cødam.",
                    "ID": "12"
                },
                {
                    "text": "'Ba jø Cødam bëëdö na jø raay mo tïïö ki gïï mo reyø døc nyïm Wuuö Jwøk.",
                    "ID": "13"
                },
                {
                    "text": "Køøre kanya ö Løøti na pääge ka Abram, Wuuö Jwøk aköö jï Abram, ni «Tïŋ wïïï maal ki kanyo enï yie enø, ni neenï but piny karge bëët ki jï løø kur tuul-cäŋ ki jï løø kur pänh-cäŋ;",
                    "ID": "14"
                },
                {
                    "text": "kiper ŋøøpo nëëni jïrï bëët yøø ocïba jïrï na bäre bäre këël nyïïkwaayï mo ööi køørï.",
                    "ID": "15"
                },
                {
                    "text": "Ni tïïa kwään nyïïkwaayï ni thööth ni caala tør bäät piny; køøre ni näk da dhaanhø mo løny jïre ki man kwaan tør bäät piny, løny thuwø ki man kwaan nyïïkwaayï.",
                    "ID": "16"
                },
                {
                    "text": "Ö maal, ni caathï dï ŋöömmögø bäre; kiper cïba cïbö jïrï.»",
                    "ID": "17"
                },
                {
                    "text": "Køøre Abram twïër mare adaae ni aae ni bëëde buut jera døøŋŋø mo Mamrë na en Keeprön, ni tïïe ki gïn wø cïp olämme bääte kaace jï Wuuö Jwøk.",
                    "ID": "18"
                }
            ]
        },
        {
            "ID": "OT:GEN.14",
            "name": "Wïlöölö 14",
            "text": [
                {
                    "title": "Kanya Ö Abrammi Na Duu Løøt Kanya Maai Ri Leny ",
                    "text": "'Ba ki yïth nïra bëët Amrapëlli na nyeny Cinaar, ki Aryök nyeny Elacar, ki Kedör-Laömer nyeny Ilam, ki Tidal nyeny Göyim, da gïn maa tägö.",
                    "ID": "1"
                },
                {
                    "text": "Nyeye moøgø aci baŋ leny ki Bera nyeny Cødam, ki Birca nyeny Gømöra, ki Cenaap nyeny Adama, ki Cëmëber nyeny Dheböym ki nyeny Bëla paana cwøl ni Dhöär.",
                    "ID": "2"
                },
                {
                    "text": "Nyeye moøgø na abïïc yøø dëëtge adwalge na aciel kiper leny yi Gool mar Cidim na tïmö na Naam Acäbö.",
                    "ID": "3"
                },
                {
                    "text": "Kiper gena kwøŋ bëëdö tier nyeya ma Kedör-Laömer ki cwiiri apaar kurriiø. 'Ba na tïme na ri cwiiri apaar kurdäk gena gëëmö ki gø.",
                    "ID": "4"
                },
                {
                    "text": "'Ba kanya tïme na ri cwiiri apaar kurŋween, Kedör-Laömer ki nyeye moa en ree, gena cøø ni dïïmge jø Rapayim yi Actharöth-Karnayim, ni dïïmge jø Dhudhim yi Kaam ki jø Ëmim yi Caawe-Kiryatayim,",
                    "ID": "5"
                },
                {
                    "text": "ni dïïmge jø Öör poge ma Cëër na näk po kïte, këël mana këët El-Paran na en deŋ paap.",
                    "ID": "6"
                },
                {
                    "text": "Køøre dëëtge aløkge ni cige ya Ayn-Micpath na näk Kadëc, ni dïïmge mïëri bëët mo jø Amalëk, ni dïïmge jø Amör thuwø ni wø bëëdö yi Acëcön-Tamar.",
                    "ID": "7"
                },
                {
                    "text": "Kanyøgøøni nyeny Cødam, ki nyeny Gømöra, ki nyeny Adama, ki nyeny Dheböym, ki nyeny Bëla na näk Dhöär, gena ö wøk ni jiiŋge dëëtge kiper leny yi gool mar Cidim;",
                    "ID": "8"
                },
                {
                    "text": "nee këëtge ki Kedör- Laömer nyeny Ilam, ki Tidal nyeny Göyim, ka Amrapël nyeny Cinaar ki Aryök nyeny Elacar, ni nyeye aŋween këëdi ka nyeye abïïc.",
                    "ID": "9"
                },
                {
                    "text": "'Ba yi gool mar Cidim da aguule mo thööth mo päŋ ko odhöönh mo nwaaŋ. Kanya ö nyeny Cødam ki nyeny Gømöra na bwøkge, gena reeŋø ni päthge yïth aguule. 'Ba moa bøth areeŋø ni pïïcge bäät kïte.",
                    "ID": "10"
                },
                {
                    "text": "Køøre nyeye moa näk aŋween jap jø Cødam bëët ki jap jø Gømöra ki caammi moge bëët alwørge ni aacge.",
                    "ID": "11"
                },
                {
                    "text": "Ni makge Løøt thuwø o cöök Abrammi, ni lwørge jammi moe ni aacge. Kiper Løøt kar kaaca bëëdö Cødam.",
                    "ID": "12"
                },
                {
                    "text": "'Ba ŋat mør mo obøth aöö ni caan gø jï Abram na näk nyï Ibaru. Kar kaaca Abram bëëdö buut jera døøŋŋø mo Mamrë nyï Amör na näk cöök Ëcköl ka Anër. Jøøgø gena dwätö ka Abram ni tïmge ni ge ena løøe.",
                    "ID": "13"
                },
                {
                    "text": "'Ba kanya wïnynyi Abrammi ni o coki amak ri leny, jiye ma dïpe adäk ka apaar ka abära moa nywøl paare na näk opwönynyö abwødhe kiper leny; ni aacge ni ge määnyö këël mana këëtge Daan.",
                    "ID": "14"
                },
                {
                    "text": "Ni ö Abrammi ni pääŋ jiye ki dï wäär, ni ö eni ki jiye ni tukge jøøgø, ni böötge geni ni riemge geni këël mana këëtge Ööba na en ŋää Damacka.",
                    "ID": "15"
                },
                {
                    "text": "Køøre jammi bëët aduue, ni lwør o coki ma Løøt ki jape ki mään ki jiy, ni duu geni bëët. ",
                    "ID": "16"
                },
                {
                    "title": "Kanya Ö Melkidhedeki na Gwïëth Abram",
                    "text": "Kanya duu Abrammi ki kuna dïïm Kedör-Laömer ki nyeye moa en ree, nyeny jø Cødam aci wøk baŋ gø kuna jøl gø yi gool mar Caawe na näk gool mar nyeya.",
                    "ID": "17"
                },
                {
                    "text": "Ni ö Melkidhedeki nyeny Calem ni känne ki dääpe ki køøŋø. Melkidhedek beeye kwääy lam thuwø mar Jwøa Dwøŋ ni en Maal.",
                    "ID": "18"
                },
                {
                    "text": "Eni Abram agwïëdhe, ni kööe, ni «Gwïëth oen bäät Abram na näk dhaanh Jwøa Dwøŋ ni en Maal, Jwøa en maalli cere ki piny;",
                    "ID": "19"
                },
                {
                    "text": "ni ö pwøci ni en jï Jwøa Dwøŋ ni en Maal, Jwøa cïp nyïïmän moï cerï.» Køøre Abram acïpö jï Melkidhedek ki paac wïth jammi bëët.",
                    "ID": "20"
                },
                {
                    "text": "Ni kö nyeny Cødam jï Abram, ni «Mëëk a jiya keerge, ni lwørï jammi na moï.»",
                    "ID": "21"
                },
                {
                    "text": "'Ba Abram aköö jï nyeny Cødam, ni «Aano nø kööŋ ŋëët Wuuö Jwøk, Jwøa Dwøŋ ni en Maal, Jwøa en maalli cere ki piny,",
                    "ID": "22"
                },
                {
                    "text": "ni aani a ba doo løny ki man käda ki gïn mo thiinh, këël waarø wala thøør warø wala nyi gïn mør jaak ma marï; kiper kanymør ï köö jaak, na ‹Abram tïïya aani na kwäärö ki jammi.›",
                    "ID": "23"
                },
                {
                    "text": "Aani bäŋ gïn mo lwøra, 'ba beeye gïïa cam jiya keerge. 'Ba kiper kur jøøa aay ki aani, na näk Anër ki Ëcköl ki Mamrë, beerra man lwørge kurge.»",
                    "ID": "24"
                }
            ]
        },
        {
            "ID": "OT:GEN.15",
            "name": "Wïlöölö 15",
            "text": [
                {
                    "title": "Kanya Ö Jwøki Na Buuk Lwiidhø Ki Ŋöömö Jï Abram ",
                    "text": "Køør gïïögø bëët dwør Wuuö Jwøk aö bäät Abram ki yïth lääk, ni kööe, na «Abram, kärï lwäyö; aani, aana kwöt leny man wø gëëŋ ïïni; ïïno ŋada ki gïn mo dwøŋ.»",
                    "ID": "1"
                },
                {
                    "text": "Ni kö Abrammi, «?Wui Kwäärö Wuuö Jwøk, agïnaŋø noo cïpï jïra? Kiper aani jïra bäŋ nyilaal, ni ŋato dööŋ na lwiidhø wï paara beeye Eliëdher nyï Damacka.»",
                    "ID": "2"
                },
                {
                    "text": "Ni cäŋ Abrammi köö, ni «Kiper mana näk a kärï mooø ki nyilaal, neenï, laŋŋa nywøl paara beeye noo dööŋ na lwiidhø wï paara.»",
                    "ID": "3"
                },
                {
                    "text": "Køøre dwør Wuuö Jwøk aö bääte, ni kööe, ni «Ŋati en ba dööŋ na lwiidhø wï paarï; 'ba ïïno jïti ki dhaanhø mo käla dëërï kiree, ni put dööŋö na lwiidhø wï paarï.»",
                    "ID": "4"
                },
                {
                    "text": "Ni ö Wuuö Jwøki ni käl Abram wøk ki yi øtø ni kööe, ni «Raŋ maal ni kwaanï ceer, ni näk mo løny jïrï ki man kwaanï ge bëët.» Ni kö Wuuö Jwøki jï Abram, ni «Nyïïkwaayï thuwø otïmö ni caala geni.»",
                    "ID": "5"
                },
                {
                    "text": "Ni ö Abrammi ni ŋääth Wuuö Jwøk, ni ö Wuuö Jwøki ni jïëc Abram ni ena dhaanhø mo mare beer ki køør ŋäädhe mare.",
                    "ID": "6"
                },
                {
                    "text": "Ni kö Wuuö Jwøki jï Abram, ni «Beeye aani na Wuuö Jwøk na käl ïïni wøk ki yi Ur po jø Kaldia, kiper nee ŋöömmi cïba jïrï nee tïme na moï.»",
                    "ID": "7"
                },
                {
                    "text": "Ni kö Abrammi, ni «?Wui Kwäärö Wuuö Jwøk, oŋääa gø nidïï ki man näk tïmö na 'moa?»",
                    "ID": "8"
                },
                {
                    "text": "Ni kö Wuuö Jwøki jï Abram, ni «Kännï jïra ki dhieŋ mo cwiiye adäk, ka ateea ma maath mo cwiiye adäk, ki nywø røømmø mo cwiiye adäk, ka akuuru mar paac ki mar paap.»",
                    "ID": "9"
                },
                {
                    "text": "Køøre gïïögø bëët akäl Abrammi jï Wuuö Jwøk, ni ŋøør ge ki dïge, ni peeth thääŋ man nø piny ni dïët ki thääŋ maya. 'Ba akuyi käre ŋørø.",
                    "ID": "10"
                },
                {
                    "text": "Køøre weny alööny piny nee rïŋ camge, ni ö Abrammi ni riem geni.",
                    "ID": "11"
                },
                {
                    "text": "Køøre kanya tïme ni cäŋ kwaara piny, Abram nyeŋŋe ajïtö ki niine ni bute døc, ni ö muudhö mo cøl døc ki lwär mo päl ni öge bääte.",
                    "ID": "12"
                },
                {
                    "text": "Ni kö Jwøki jï Abram, ni «Wär ŋäyï møn ni nyïïkwaayï obëëdö na wëëlle yi ŋöömma näk paa marge, ni tïnyge jøøgø ni gena laaŋe, ni ö nyïïkwaayï ni caari ki cwiiri ma dïpe aŋween.",
                    "ID": "13"
                },
                {
                    "text": "'Ba aani thuwø jø otïnyge ojääla; køøre nyïïkwaayï ööa wøk paanøgø ni jïge da jammi mo thööth.",
                    "ID": "14"
                },
                {
                    "text": "'Ba ïïni, ïïno thøw ni läpï køør kwäyu ni yiï met; ni koony ïïni ni jalø mana jalï ki gø poot beer.",
                    "ID": "15"
                },
                {
                    "text": "'Ba nyïïkwaayï oruu paanøgø këël ŋweer beenhnhe, køøre geno duu kany, kiper raay mo jø Amör poot kär këët kanya manynyi ki man raany ge.»",
                    "ID": "16",
                    "comment": "Jø Amör beege jiy mo teeka geni røk jøøa bëëdö yïth ŋøøp Keenan na buuk Wuuö Jwøki jï Abram ki nyïïkwaaye."
                },
                {
                    "text": "'Ba kanya päth cäŋŋi, piny atïmö ni cøl døc, ni ö maaci mo duuŋ yi dak ka ameet mo liel ni pööthge ki dïër yïthakic thäk lääya näk oŋørø ki dïge.",
                    "ID": "17",
                    "comment": "Kar kanyøca, jiy mo jïge da luubö mo tuutge tuudö, lääy di ŋørø ki dïge na thäŋi. Køøre wëëk luubö na tudö, ge cøø ni pööthge ki yïthakic thäk lääya näk oŋørø; ni gïnögø  nyootha gø ni luumma tuutge ba wecge këët na bäre bäre."
                },
                {
                    "text": "Dïcäŋöca Wuuö Jwøk atudö ki luubö ka Abram, ni kööe, ni «Ŋöömö man acïba jï nyïïkwaayï, ki mano täge ki naam jø Ijep këël mano këët naama dwøŋ, na näk Upareeti,",
                    "ID": "18"
                },
                {
                    "text": "ni beeye ŋøøp jø Këën, ki jø Kënec, ki jø Kadmön,",
                    "ID": "19"
                },
                {
                    "text": "ki jø Këth, ki jø Përec, ki jø Rapayim,",
                    "ID": "20"
                },
                {
                    "text": "ki jø Amör, ki jø Keenan, ki jø Gërgëca, ki jø Jeebuc.»",
                    "ID": "21"
                }
            ]
        },
        {
            "ID": "OT:GEN.16",
            "name": "Wïlöölö 16",
            "text": [
                {
                    "title": "Kanya Ö Abrammi Na Joot Icmiel Ki Eegar Laŋ Caray ",
                    "text": "'Ba Caray na näk cï Abram bäŋ obwöre mo ege nywølø ka Abram. 'Ba jïre da laŋŋø ma nyi jø Ijep mo nyeŋŋe cwøl ni Eegar.",
                    "ID": "1"
                },
                {
                    "text": "Ni kö Caray jï Abram, ni «Ennø, Wuuö Jwøk aana mäne ki man nyööda ko obwöre. Beerra man ciï baŋ dhaaŋŋa näk laŋŋø mara; kanymør aano jïti ko obwöre ki køøre.» Køøre Abram dwør cïïe ma Caray aleŋe.",
                    "ID": "2"
                },
                {
                    "text": "Ni ö Caray cï Abram ni lwør Eegar nyi jø Ijep na näk laŋŋø mare, ni cïp gø jï cwøre ma Abram nee tïme na cïïe. Ni gïnögø tägi ka køør cwiiri apaar moa beet Abrammi yi ŋööm Keenan.",
                    "ID": "3"
                },
                {
                    "text": "Ni ö Abrammi ni ci baŋ Eegar, ni jït yi Eegarri ki dhaanhø. 'Ba kanya ö Eegarri na joot gø ni yie da dhaanhø, ena tägö ki man raŋ Caray na tïnynye ni ee taaø.",
                    "ID": "4"
                },
                {
                    "text": "Køøre Caray aköö jï Abram, ni «Bääyö mana baac Eegarri dëëra en, tiere käla baŋï, kiper nyaana näk laŋŋø mara acïba jïrï na cïïï; 'ba kanya joot gø ni yie da dhaanhø, aana raŋŋe naa ee taaø. Beerra man ö Wuuö Jwøki ni ŋøl luubö manøgø yïthakiyø ki ïïni.»",
                    "ID": "5"
                },
                {
                    "text": "'Ba Abram aköö jï Caray, ni «Kare møn, laŋŋø manøgø ena cerï; gïna caarï ni beerra eni jaak ki jïrï wär tïïyï dëëre.» Køøre Caray laŋŋøgø aput caannø ki caannø mo leth, ni ö nyaanøgø ni put päär wøk buute.",
                    "ID": "6"
                },
                {
                    "text": "Kanyøgøøni Eegar ajoot nyïïatwielli mar Wuuö Jwøk ni ena buut jøøro dï paap, ni jøøro manøgø ena jööra näk cøøa paana cwøl ni Cur.",
                    "ID": "7"
                },
                {
                    "text": "Ni kö nyïïatwielli jïre, ni «?Eegar laŋ Caray, ï kälï kaa? ?Ï ciï kaa ŋø?» Ni dwøk gø jïgø, na «A päny wøk ki baŋ Caray ŋata tïnynya.»",
                    "ID": "8"
                },
                {
                    "text": "'Ba nyïïatwiel Wuuö Jwøk aköö jïre, ni «Døø baŋ Caray na tïnynyï, ni cïpï dëërï jïre ni bëëdï niï ena tiere.»",
                    "ID": "9"
                },
                {
                    "text": "Ni kö nyïïatwiel Wuuö Jwøki jïre thuwø, ni «Nyïïkwaayï otïïa ni thööth, ni nyaacge këël mano tïmge ni ba løny ki kwaan.»",
                    "ID": "10"
                },
                {
                    "text": "Ni cäŋ nyïïatwiel Wuuö Jwøki köö jïre, ni «Neenï, yiï oløny ni da dhaanhø; ïïno lwaar ki gø na dïcwøø; ni cagï nyeŋŋe ni Icmiel, kiper Wuuö Jwøk gïïa jwørï bëët awïnynye.",
                    "ID": "11"
                },
                {
                    "text": "'Ba eno bëëdö na dhaanhø mo caala arëën-paap, ni bëëde na dhaanhø mo manynya leny ki jiy bëët, ni tïm jiyi bëët ni manynya leny ki eni thuwø; 'ba eno bëëdö no opääö ki tuuŋge.»",
                    "ID": "12"
                },
                {
                    "text": "Køøre Eegar nyeŋ Wuuö Jwøk na cäänö ki eni acaae, ni kööe, ni «Ïïna El-Röi, » ni kööe, na «?Aŋø, ki køør mana jooda Jwøk kany en, a poot bëëdö naa kwøw møn?»",
                    "ID": "13",
                    "comment": "El-Röi ki dhi Ibaru tiere beeye Jwøk man wø rääŋö wala Jwøk mo di raŋø."
                },
                {
                    "text": "Kiper manøgø nø, iith mana en kaace aput cwøl ni Bëër- Laay-Röi; ni iidhøgø ena yaakic Kadëc ki Berët.",
                    "ID": "14",
                    "comment": "Bëër-Laay-Röi ki dhi Ibaru tiere beeye iith Jwøa kwøw ni wø raŋ aani."
                },
                {
                    "text": "'Ba Eegar alwaar ki dhaanhø ma dïcwøø ni jït Abrammi ki wääde; ni ö Abrammi ni cak nyeŋ wääde na lwaar Eegarri ki gø ni Icmiel.",
                    "ID": "15"
                },
                {
                    "text": "Kar kanya ö Abrammi na joot wääde ma Icmiel na lwaar Eegarri ki gø, Abram cwiiye oløny na pïërabära ka abïciel.",
                    "ID": "16"
                }
            ]
        },
        {
            "ID": "OT:GEN.17",
            "name": "Wïlöölö 17",
            "text": [
                {
                    "title": "Luumma Tuut Jwøki Ki Abram ",
                    "text": "'Ba kanya tïm Abrammi ni cwiiye pïërabïŋween ka abïŋween, Wuuö Jwøk ree anyoodhe jï Abram, ni kööe jïgø, ni «Aana Jwøa en teeki jïre; beerra man cäädhï nyïma, ni bëëdï ni bäŋ gïn mo jøøŋŋi ri bëëtö marï.",
                    "ID": "1"
                },
                {
                    "text": "'Ba aani luumma tuuda tïïa tïïö nee bëëde ni nut yïthakiyø ki ïïni. Ni wëëga ïïni nyaay døc kiree.»",
                    "ID": "2"
                },
                {
                    "text": "Køøre Abram dëëre aleeŋ piny, ni cään Jwøki ki gø ni kööe,",
                    "ID": "3"
                },
                {
                    "text": "ni «Aani gïna tuuda ki ïïni beeye en, ïïno tïmö na kwar wïth juurre mo thööth.",
                    "ID": "4"
                },
                {
                    "text": "Nyeŋŋï ba cwøl na Abram këët; 'ba nyeŋŋï ocwøl ni Eeberam, kiper ï tïïa tïïö na kwar wïth juurre mo thööth,",
                    "ID": "5",
                    "comment": "Abram ki dhi Ibaru tiere beeye kwarø mo kare dwøŋ. \nEeberam ki dhi Ibaru tiere beeye kwar jiy mo thööth"
                },
                {
                    "text": "ni wëëga ïïni nyaay døc, ni tïïa wïth juurre ki nyeye ni käla riï.",
                    "ID": "6"
                },
                {
                    "text": "Ni ö luumma tuuda ni wëëga gø bëëtö yïthakiyø ki ïïni ki nyïïkwaayï mo ööi køørï, këël yi beenhnhø marge bäre, ni tïm luumma tuuda na gïn mo bëëdö na bäre bäre, kiper naa bëëda ni aana Jwøk maru ki nyïïkwaayï mo ööi køørï bëët.",
                    "ID": "7"
                },
                {
                    "text": "'Ba ŋöömmi ni bëëdï yie ni ïïna wëëllö en, na näk ŋööm Keenan bäre, ocïba jïrï ki nyïïkwaayï mo ööi køørï, nee bëëde na marge na bäre bäre; ni bëëda ni aana Jwøk marge.»",
                    "ID": "8"
                },
                {
                    "text": "Ni kö Jwøki jï Eeberam, ni «Ïïni thuwø, luubö mana tuuda ki ïïni diï gwøø, ïïni këël nyïïkwaayï mo ööi køørï ki yïth beenhnhe moge bëët.",
                    "ID": "9"
                },
                {
                    "text": "Ni luumma tuuda noo gwøgï, nee bëëde yïthakiyø ki ïïni këël nyïïkwaayï mo ööi køørï, beeye en; jiy moa näk cwøw bëët dïïu wär geni daŋ.",
                    "ID": "10"
                },
                {
                    "text": "Ni këël uuni ki dëëtu wär dëëtu daŋŋu, kiper nee tïme na nyuudhi mar luumma tuuda ki uuni.",
                    "ID": "11"
                },
                {
                    "text": "Ni ö obwöre mou moo näk cwøw bëët ni daŋi kanyo tïme ni nïne abära wøk, këël mano këët ri beenhnhe mou bëët; ni këël laŋŋø mo onywølø paac marï jaak, wala ŋeew ka gwel yi tuuŋ mo path ni ba en ri nyïïkwaayï, wär daŋ bëët.",
                    "ID": "12"
                },
                {
                    "text": "Laŋŋø mo onywølø paarï jaak wala ŋeewï ka gwel, ka adïëri møn wär geni daŋ; kiper nee luumma tuuda bëëde ni nëënö dëëtu na luubö mo otuudö na bäre bäre.",
                    "ID": "13"
                },
                {
                    "text": "'Ba ni näk da dhaanhø ma dïcwøø mo kär daŋø, ŋatøgø wär tïme ni tøør yïthakic tuuŋge; kiper mana käre luubö mana tuuda gwøø.»",
                    "ID": "14"
                },
                {
                    "text": "Køøre Jwøk aköö jï Eeberam, ni «Caray na näk cïïï, kär cwølï këët ni Caray, 'ba nyeŋŋe ocwøl ni Ceera.",
                    "ID": "15"
                },
                {
                    "text": "'Ba eno gwïëdha, këël mano mooa ïïni ki nyilaal ma dïcwøø mo käla dëëre kiree. Eni gwïëdha gwïëdhö, ni tïme na mii wïth juurre; ni tïm nyeye mo wïth juurre ni käla ree.»",
                    "ID": "16"
                },
                {
                    "text": "Køøre Eeberam ree aleeŋ piny ni put ŋeethø, ni kööe ki yi cwïnye, ni «?Dhaanhø mo cwiiye oløny na dïpa doo nyöötö ki nyilaal møn? Ceera thuwø cwiiye oløny na pïërabïŋween. ?Eni poot nyöötö ki nyilaal møn?»",
                    "ID": "17"
                },
                {
                    "text": "Køøre Eeberam aköö jï Jwøk, ni «Wui, Icmiel ni näk bëëdö nyïmï ni kwøw, doo beer.»",
                    "ID": "18"
                },
                {
                    "text": "'Ba Jwøk aköö, ni «Ka adïëri møn, Ceera na näk cïïï nyöötö ki dhaanhø ma dïcwøø ni jïtï ki wäädï, ni cagï nyeŋŋe ni Aydhak. Ni ö luumma tuuda ni wëëga gø bëëtö yïthakicwa ki eni na bäre bäre, këël nyïïkwaaye mo ööi køøre bëët.",
                    "ID": "19",
                    "comment": "Aydhak ki dhi Ibaru tiere beeye ŋeethø."
                },
                {
                    "text": "'Ba luubö mana caanï kiper Icmiel awïnynya; ennø, eno gwïëdha, ni tïïa gø nee känne ki nyïëdi mo thööth, ni wëëga eni nyaay døc. Eno tïmö na wää kwääri apaar kurriiø, ni tïïa eni na wï jur mo dwøŋ døc.",
                    "ID": "20"
                },
                {
                    "text": "'Ba luumma tuuda owëëga bëëtö yïthakicwa ki wäädï ma Aydhak, no lwaar Ceera ki gø cwiino ööi kar kany nø.»",
                    "ID": "21"
                },
                {
                    "text": "'Ba kanya løny Jwøki ki cäänö ki Eeberam, Jwøk aay buut Eeberam.",
                    "ID": "22"
                },
                {
                    "text": "Køøre Eeberam wääde ma Icmiel, ki jiy moa nywøl paare bëët na näk laaŋe, këël moa ŋeew ki gwete bëët, jiy moa näk cwøw bëët moa en paare akäle ni put geni daŋ bëët dïcäŋöca kiree, kaawat mana caani ya Jwøki jïre.",
                    "ID": "23"
                },
                {
                    "text": "'Ba kanya daŋ Eeberam kar kaaca, cwiiye oløny na pïërabïŋween ka abïŋween.",
                    "ID": "24"
                },
                {
                    "text": "Ni ö wääde ma Icmiel ni daŋi ni cwiiye oløny na apaar kurdäk.",
                    "ID": "25"
                },
                {
                    "text": "Ni beeye dïcäŋögø na aciel enø na daŋ Eeberam yie ki wääde ma Icmiel bëët.",
                    "ID": "26"
                },
                {
                    "text": "Ni ö jiyi moa näk cwøw bëët na en paare, moa nywøl paare ki moa ŋeew ki gwel yi tuuŋ mo path, ni daŋ geni ki eni ciel.",
                    "ID": "27"
                }
            ]
        },
        {
            "ID": "OT:GEN.18",
            "name": "Wïlöölö 18",
            "text": [
                {
                    "title": "Kanya Ö Jwøki Na Buuk Aydhak Jï Eeberam Ki Ceera ",
                    "text": "'Ba Wuuö Jwøk ree anyoodhe jï Eeberam buut jera døøŋŋø mo Mamrë, ni Eeberam opï piny dho oduŋkaara mare kanya tïm cäŋŋi ni ena dhöör.",
                    "ID": "1"
                },
                {
                    "text": "'Ba kanya ö Eeberammi na tïŋ wïïe maal ni lwïthe nyïme, jiy adäk ajoode ni cuŋŋö ni dïët ki eni. 'Ba na joot geni, ena pär maal ki dho oduŋkaara na bëëde yie ni reŋ baŋge nee røømme ki geni. Kanyøgø cøŋŋe akëël piny nyïmge,",
                    "ID": "2"
                },
                {
                    "text": "ni kööe, na «Awuuö, ni näk mo yiï met ki aani, a na laŋŋï, a kwaya ïïni ki man ba pöödhï ki buuta jaak,",
                    "ID": "3"
                },
                {
                    "text": "kiper naa känna ki pïï mo thenh kiper nee tietu lwøgu ki ge, ni jwömmu dëëtu tier jaadhi en;",
                    "ID": "4"
                },
                {
                    "text": "naa känna ki gïn cam mo thiinh, kiper nee dëëtu nigethïk; køøre nø uuno pöödhi, kiper uuna nø lïïmmö baŋa, a na laŋŋø maru.» Køøre gena köö, ni «Beer, tïïyï kaawat mana caanï gø.»",
                    "ID": "5"
                },
                {
                    "text": "Kar kanyøgøøni Eeberam aput rwäth yo oduŋkaara baŋ Ceera, ni kööe, ni «Laar määnyö ki møø mo pøøth ma rumme adäk, ni cootï gø, ni tïïyï gø na dääpe.»",
                    "ID": "6"
                },
                {
                    "text": "Ni ö Eeberammi ni reŋ kaal thuwø, ni lwöte ki nyirøøa mo dëëre beer mo olør, ni wëëk gø ŋat tïïc mare; ni ö ŋat tïïci ni laar nyirøøa jiiŋŋø.",
                    "ID": "7"
                },
                {
                    "text": "Køøre Eeberam caak moa cøt ki caak moa näk ciebe ki nyirøøa mana näk ee nø jiiŋŋø kiperge akäle ni cïp ge nyïmge; ni ö eni ni cuŋŋe buutge kanya cämge yie tier jaath.",
                    "ID": "8"
                },
                {
                    "text": "Køøre gena köö jïre, ni «Cïï ma Ceera en kaa?» Ni kööe, ni «Eni ena yo oduŋkaara kaace.»",
                    "ID": "9"
                },
                {
                    "text": "'Ba dhaanhø aciel røk jøøgø aköö, ni «Ka adïëri møn, cwiino ööi kar kany nø aano duu baŋï; ni ö cïïï ma Ceera ni nyööte ki nyilaal ma dïcwøø.» 'Ba kar kaaca Ceera ïthe ee ciiø dho oduŋkaara ŋää ŋatøgø.",
                    "ID": "10"
                },
                {
                    "text": "Kar kanyøgø Eeberam ki Ceera gena jiy mo onø jalø, ni cwiicge oløny ni thööth døc; këël Ceera ki dëëre kar nyöödö mare onø pöödhö.",
                    "ID": "11"
                },
                {
                    "text": "'Ba Ceera aŋeethø ki yi cwïnye, ni kööe, ni «Kawaane ennø aano nø jalø, ni këël dïcwøø mara thuwø onø jalø. ?Aŋø, aani gïr dïcwøø poot dagø cwïnya këët?»",
                    "ID": "12"
                },
                {
                    "text": "'Ba Wuuö Jwøk aköö jï Eeberam, na «?Aperŋø na ŋeeth Ceera, ni kööe, na ‹?A doo nyöötö ki nyilaal møn, ni aano nø jalø ennø?›?",
                    "ID": "13"
                },
                {
                    "text": "?Aŋø, da gïn mo dhäthö jï Wuuö Jwøk? Ki kanya näk ocaanø aano duu baŋï cwiino ööi kar kany nø, ni ö Ceera ni nyööte ki nyilaal ma dïcwøø.»",
                    "ID": "14"
                },
                {
                    "text": "'Ba Ceera ree amooŋe, ni kööe, na «A kär ŋeethø;» kiper mana lwäye. 'Ba ŋata cäänö aköö, ni «Jïre bäär, ïïna ŋeethø møn.» ",
                    "ID": "15"
                },
                {
                    "title": "Kanya Kwää Eeberammi Kiper Räny Cødam",
                    "text": "Køøre jøøgø atïŋŋö ki kaace, ni ge neeta Cødam ya amät piny; ni ö Eeberammi ni aae ki geni ciel ni jietha geni.",
                    "ID": "16"
                },
                {
                    "text": "Ni kö Wuuö Jwøki, na «?Aŋø, gïno tïïa en daa mooŋø ki Eeberam?",
                    "ID": "17"
                },
                {
                    "text": "Kiper ka adïëri møn Eeberam tïmö na wï jur mo dwøŋ mo teek, ni bee eni no gwïëth wïth juurre mo bäät piny bëët ki køøre.",
                    "ID": "18"
                },
                {
                    "text": "Kiper ena jiera, nee obwöre moe këël nyïïkwaaye mo ööi køøre nee pwönynye ki man caathge køør dwøra, a na Wuuö Jwøk, ni ge bëëdö ka bëëtö mo beer, ni ge tïïya tïïe ma adïëri; kiper nee gïna buua jï Eeberam nee tïïa jïre.»",
                    "ID": "19"
                },
                {
                    "text": "Ni kö Wuuö Jwøki, ni «Luup ajäla kiper Cødam ki Gømöra atïmö ni thööth døc, ni ö raay moge ni kathge døc.",
                    "ID": "20"
                },
                {
                    "text": "Ennø, a cøøa baŋge kuna neena geni ki man näk gïnögø ege tïïö møn ki køør luup ajäla moa wïnynya; 'ba ni näk paa adïëri, løny ki man ŋääa gø.»",
                    "ID": "21"
                },
                {
                    "text": "Køøre jøøgø rege aløkge ni aacge ni ge coonya Cødam. 'Ba Eeberam adööŋ ni poot cuŋŋö nyïm Wuuö Jwøk.",
                    "ID": "22"
                },
                {
                    "text": "Ni ö Eeberammi ni nyiik buute, ni kööe, na «?Aŋø, ka adïëri møn, jiy moa bëëtge beyø nyïmï ki moa näk tïïya raay raanynyï raanynyø na aciel bëët?",
                    "ID": "23"
                },
                {
                    "text": "A kanymør da jiy mo bëëtge beyø nyïmï mo jïtö ki kar pïërabïïc yi paanøgø. ?Aŋø, paac manøgø diï raanynyø ni ba wëënnï ki køør jøøgø na pïërabïïc ni bëëtge beyø nyïmï yøø?",
                    "ID": "24"
                },
                {
                    "text": "Ba doo løny ki man tïïyï teeŋ gïnögø na bäre bäre, ki man 'nägï jøøa näk bëëtge beyø nyïmï ki jøøa näk tïïya raay na aciel bëët; caana gø ni jiy moa näk bëëtge beyø nyïmï ki jiy moa näk temma raay iï päärö na aciel bëët. Teeŋ gïnögø ba diï tïïö na bäre bäre. ?Aŋø, ŋat wø ŋøl luup mo bäät piny bëët, bäŋ wø ŋøl luup ma karge cooth?»",
                    "ID": "25"
                },
                {
                    "text": "Køøre Wuuö Jwøk aköö, ni «Ni näk maa jïtö Cødam ki jiy ma pïërabïïc mo bëëtö marge beer nyïma yi päänyögø kiree, løny jïra ki man wëënna paanøgø bäre ni ba raanynya ki køørge.»",
                    "ID": "26"
                },
                {
                    "text": "'Ba adwøk Eeberammi ni kööe, ni «Ennø, a maaŋŋa raa ki man cääna ki ïïni, ï na Wuuö, këël na bëëde ni aana dëël ma tør na bur jaak.",
                    "ID": "27"
                },
                {
                    "text": "Kanymør dëët jøøgø na pïërabïïc yøø da abïïc mo tøørø. ?Aŋø, päänyögø diï raanynyø bäre kiper na tøør abïïci keerge?» Ni kööe, ni «Ba daa raanynyø ni näk maa jïtö ki pïëraŋween kurbïïc kaace.»",
                    "ID": "28"
                },
                {
                    "text": "Køøre Eeberam acäŋ cäänö jïgø, ni kööe, «?A kanymør ni näk beege pïëraŋween keerge noo joot kaace?» Ni kö Wuuö Jwøki, ni «Gïnögø ba tïïa kiper kwään jøøgø na pïëraŋween yøø.»",
                    "ID": "29"
                },
                {
                    "text": "Køøre Eeberam aköö, ni «Wui Wuuö, beerra man ba cwat yiï, kiper a poot cäänö. ?A kanymør ni näk beege pïëradäk noo joot kaace?» Ni kö Wuuö Jwøki, ni «Gïnögø ba tïïa ni näk maa jïtö ki pïëradäk kaace.»",
                    "ID": "30"
                },
                {
                    "text": "Køøre ena köö, ni «Raa amaaŋŋa ki man cääna ki ï na Wuuö. ?A kanymør ni näk beege pïërariiø noo joot kaace?» Ni kööe, ni «Ba daa raanynyø kiper kwään jøøgø na pïërariiø yøø.»",
                    "ID": "31"
                },
                {
                    "text": "Køøre Eeberam aköö, ni «Wui Wuuö, beerra man ba cwat yiï, naa cäänna yie man keere. ?A kanymør ni näk beege apaar noo joot kaace?» Ni kööe, ni «Ba daa raanynyø kiper kwään jøøgø na apaar yøø.»",
                    "ID": "32"
                },
                {
                    "text": "'Ba kanya løny Wuuö Jwøki ki cäänö ki Eeberam, ena aay; ni ö Eeberammi ni døø kanya bëëde yie.",
                    "ID": "33"
                }
            ]
        },
        {
            "ID": "OT:GEN.19",
            "name": "Wïlöölö 19",
            "text": [
                {
                    "title": "Kanya Ö Jwøki Na Raany Cødam, Ni Bøth Løøti ",
                    "text": "Ni ö nyïïatwieli moa näk ariiø ni pïïcge Cødam ka abøøya ni pinynya ŋec wëëlle, ni Løøt opï piny dhi kiir Cødam. 'Ba kanya ö Løøti na joot geni, ena ö maal nee røømme ki geni, ni këël cøŋŋe piny nyïmge ni kuul wïïe piny.",
                    "ID": "1"
                },
                {
                    "text": "Ni kööe, ni «Wëëga, beerra man gääu paac mana näk mar laŋŋø maru, nou butu yie wääni, nee tietu lwøgu; køøre nø uuno møøl ni pööthu kuna cou yie.» Ni köge, ni «Bäŋ gïre, waani wa buta bura wääni.»",
                    "ID": "2"
                },
                {
                    "text": "'Ba eni gena møøthe døc kiree, ni putge gaa baŋe ni cige paare; ni tëën geni ki cam mo päl, ni tëëde jïge ki møø mo ree bäŋ thømmø, ni cämge.",
                    "ID": "3"
                },
                {
                    "text": "'Ba kanya pootge ni ge poot kär ci baŋ niine, cwøw mo päänyögø na näk jø Cødam bëët, ki mana täge ko obwöre këël jäle, ni beeye dhaanh pääny bäre, øtø mar Løøt amarge.",
                    "ID": "4"
                },
                {
                    "text": "Ni cøørge Løøt, ni köge jïre, na «?Age jiy moa ö paarï wäär man en? Käl geni wøk baŋwa nee wa butwa ki ge.»",
                    "ID": "5"
                },
                {
                    "text": "'Ba Løøt adøny wøk baŋge dhi øtø, ni cïëk dhi øtø ni cuŋŋe ni ee luk ŋääe.",
                    "ID": "6"
                },
                {
                    "text": "Ni kööe, ni «Jaay nyïïmera, a kwaya uuni ki man ba tïïyu teeŋ gïnögø ni raac enø.",
                    "ID": "7"
                },
                {
                    "text": "Kawaane ennø møn, aani jïra da nyïïa ariiø mo dëëtge poot kuc cwøwi; beerra man käla ge wøk baŋu, ni tïïyu gïna manynyu ki ge jaak, 'ba kär dee gïn tïïyu dëët jiy moi ni kany en, kiper geno nø duny paara.»",
                    "ID": "8"
                },
                {
                    "text": "'Ba gena köö, ni «Daak riï.» Ni cäŋge köö, ni «Nyeni en aö kany nee bëëde na wëëllö, 'ba kawaane ennø ree atïïe na dïŋut luup. Nyie, ennø da gïn mo tïïcwa tïïö dëërï mo raac døc mo kaala mana dewa tïïö dëët jøøge.» Køøre Løøt aputge cööyö døc ni nyiikge dhi øtø kiper nee toorge.",
                    "ID": "9"
                },
                {
                    "text": "'Ba jøøa näk ariiø ceŋge arwääge wøk ni tuutge Løøt yi øtø baŋge, ni cïëkge øtø bäätge.",
                    "ID": "10"
                },
                {
                    "text": "Køøre jiy moa en dhi øtø atïïcge na cööye, ki mana täge ko obwöre këël jäle, ni öölge dëëtge jaak ki thäämmö ni ge manynya dhi øtø.",
                    "ID": "11"
                },
                {
                    "text": "Køøre jøøa näk ariiø aköö jï Løøt, ni «?Da jiy mo ena kany ma jic dëërï? Cwøw nyïï, ki wäätï, ki nyïï, këël ŋat mo ena pääny man ma dhaanh dëërï jaak, bwøth geni wøk yi päänyi en;",
                    "ID": "12"
                },
                {
                    "text": "kiper paac man raanywa raanynyø, kiper luup ajäla moa en bäät jiy moa en yie atïmö ni thööth, ni beeye na ö Wuuö Jwøki ni jääŋ waani en nee raanywa.»",
                    "ID": "13"
                },
                {
                    "text": "Ni ö Løøti ni døny wøk baŋ cwøw nyïïe moa näk manynya nywöm, ni cääne ki ge, ni kööe, «Ööu maal ni laaru aa wøk paani, kiper Wuuö Jwøk manynya man raany kany ennø.» 'Ba ki baŋ cwøw nyïïe, mare beeye kwääk jaak.",
                    "ID": "14"
                },
                {
                    "text": "'Ba kanya ruu øwi, nyïïatwieli Løøt alacge, ni köge, «Ö maal ni laarï cïïï ki nyïï karge riedi na en buutï kany lwør, kiper nou ba rwöp ajäle mano pïï bäät paani en.»",
                    "ID": "15"
                },
                {
                    "text": "'Ba kanya poot Løøti ni dwiil, eni ki cïïe ki nyïïe ceŋge amak jøøgø, ni kïthge geni wøk ŋää päänyögø, kiper mana bëëde ni mëëc Wuuö Jwøk ena bääte.",
                    "ID": "16"
                },
                {
                    "text": "'Ba kanya nø kïthge geni wøk, dhaanhø aciel dïge aköö, «Reŋu nø, ni gwøgu jwïëyu, kär dee ŋat lwïthi ŋääe, ni ba ruuwu gool man en këët; cou reŋŋu bäät kïte kiper nou ba rwöp ki jøøi.»",
                    "ID": "17"
                },
                {
                    "text": "'Ba Løøt aköö jïge, ni «Wui wëëga, a kwaya uuni,",
                    "ID": "18"
                },
                {
                    "text": "ennø, met ec anø wëëgu a na laŋŋø maru, ni nyoothu mëëya dwøŋ jïra ki køør mana gwøgu jwïëya. 'Ba ba løny jïra ki man pïïa bäät kïte, kiper ränynyö mano pïï bäät paanøgø a maae maaø øtjöö, ni thøøa jaak.",
                    "ID": "19"
                },
                {
                    "text": "Kawaane ennø, päänyo ni thiinh enøgø kare cään ki man reŋŋa yie. Beerra man reŋŋa yie, kiper ka pääny mo thiinh, nee jwïëya gwøa yie.»",
                    "ID": "20"
                },
                {
                    "text": "Ni kö nyïïatwielli manøgø jï Løøt, ni «Ennø, luubö marï ajïëa; pääny mana cäänï kipere enø ba raanynya këët.",
                    "ID": "21"
                },
                {
                    "text": "Laar reŋ yie, kiper bäŋ gïn mo tïïa këël mano pïïyï kaace.» Kiper manøgø nø, nyeŋ pääny manøgø acwøl ni Dhöär.",
                    "ID": "22",
                    "comment": "Dhöär ki dhi Ibaru tiere beeye thiinh."
                },
                {
                    "text": "Kar kanya pïïc Løøti Dhöär, cäŋ oløny ni ena maal.",
                    "ID": "23"
                },
                {
                    "text": "Køøre Wuuö Jwøk maac ki tør mo liel døc ajääŋŋe bäät Cødam ki Gømöra ni pänhnhi ki maal baŋ Wuuö Jwøk kaamar køth,",
                    "ID": "24"
                },
                {
                    "text": "ni ö päänye moøge, ki gøli moa en kwöreke bëët, ki jøøa bëëdö yïth päänye moøgø bëët, këël gïïa näk otuy na marr yïth ŋøøpøgø, ni puti ya Wuuö Jwøki raanynyø.",
                    "ID": "25"
                },
                {
                    "text": "'Ba cï Løøt na cäädhö ŋää cwøre alwïthö køøre ni neena kanya kälge yie; ni put talø ni teek ni dööŋ dëëre na acäbö.",
                    "ID": "26"
                },
                {
                    "text": "'Ba kanya tïme na amöölla, Eeberam amøøl wøk ni aa kanya cuŋŋe yie nyïm Wuuö Jwøk;",
                    "ID": "27"
                },
                {
                    "text": "ni neen ya amät piny, ni joot Cødam ki Gømöra, ki gøli moa en ŋøøpøgø bëët, ni jïrö mo dwøŋ døc nyäälö bäätge ni caala jïc dwaar.",
                    "ID": "28"
                },
                {
                    "text": "'Ba kanya ö Jwøki na raany päänye moøge ki gøli moge, eni wïïe kär wïl ki Eeberam, ni käl Løøt wøk ki yi paana raanynyi na bëëde yie, ni raany gø ni Løøt tøør yie. ",
                    "ID": "29"
                },
                {
                    "title": "Gïna Tïïc Nyïï Løøti Dëër Wääge",
                    "text": "'Ba Løøt, kiper mana lwäye ki bëëtö Dhöär, ena aay ki nyïïe karge riet ni bëëde bäät kïte yi øtø ma øt kïdi, ki nyïïe na näk ariiø.",
                    "ID": "30"
                },
                {
                    "text": "Ni kö nyaana dwøŋŋi jï coki mana thiinh, na «Awuuö anø jalø, ni bäŋ cwøw kany en mo ø nywømge nywømø kaawat man wø tïïc jiyi bëët bäät piny.",
                    "ID": "31"
                },
                {
                    "text": "Ööï, ø maadhø awuuö ki køøŋ nyïïomøki nee meere, kiper nøø cøø baŋe, nee wïthø nywölø wøk ka awuuö.»",
                    "ID": "32"
                },
                {
                    "text": "Køøre wääge aputge maath ki køøŋ nyïïomøki wäänögø, ni ö nyaana dwøŋŋi ni ci baŋ wänni, ni bäŋ gïn ŋäc wänni na bäre bäre këël mana døø wøk.",
                    "ID": "33"
                },
                {
                    "text": "'Ba na tïme na aruunnø man, nyaana dwøŋ aköö jï coki, ni «Wääna witïni aana ci baŋ awuuö. Ennø, cäŋø eni maathø ki køøŋ nyïïomøki wääni, kiper niï ci baŋe thuwø, nee wïthø nywölø wøk ka awuuö.»",
                    "ID": "34"
                },
                {
                    "text": "Køøre wäänögø wääge acäŋge maathø ki køøŋ nyïïomøki, ni ci nyaana thiinhnhi baŋ wänni thuwø, ni bäŋ gïn ŋäc wänni na bäre bäre këël mana døø wøk.",
                    "ID": "35"
                },
                {
                    "text": "Køøre nyïï Løøt karge riet yïthge ajïtö ki jiy mo jaaya wääge.",
                    "ID": "36"
                },
                {
                    "text": "Ni ö nyaana dwøŋŋi ni nywøl dhaanhø na dïcwøø, ni cak nyeŋ wääde ni Möap; ni beeye na kwar jø Möap këël dïcäŋi ennø.",
                    "ID": "37"
                },
                {
                    "text": "Ni ö nyaana thiinhnhi ni nywøl dhaanhø mare na dïcwøø thuwø, ni cak nyeŋ wääde ni Ben-Ami; ni beeye na kwar jø Amön këël dïcäŋi ennø.",
                    "ID": "38"
                }
            ]
        },
        {
            "ID": "OT:GEN.20",
            "name": "Wïlöölö 20",
            "text": [
                {
                    "title": "Luum Eeberam Ka Abimëlëk ",
                    "text": "Køøre Eeberam adak kanya bëëde yie, ni aae ni cøøa ŋööm Nëgëp, ni bëëde yïthakic Kadëc ki Cur, ni bëëde na wëëllö yi Gërar.",
                    "ID": "1"
                },
                {
                    "text": "Kanya bëëde Gërar, ena köö ni cïïe ma Ceera beeye coki. Kanyøgø Abimëlëk na näk nyeny Gërar ajääk baŋ Ceera ni lwør gø.",
                    "ID": "2"
                },
                {
                    "text": "'Ba Jwøk aö bäät Abimëlëk ki yïth lääk ki wäär, ni kööe jïgø, «Ennø, kee ïïna dhaanhø mo othøw kiree, kiper dhaaŋŋøgø na lwørï enøgø beeye dhaagø mo da cwøre.»",
                    "ID": "3"
                },
                {
                    "text": "'Ba kar kaaca Abimëlëk poot bäŋ gïn mo ee tïïö ki nyijøøgø. Køøre ena köö, «?Aŋø Awuuö, paac diï raanynyø këël na bëëde ni bäŋ gïn ewa baaø?",
                    "ID": "4"
                },
                {
                    "text": "?Aŋø, paa Eeberam ki dëëre na caan gø jïra, ni ‹Nyaanøgø beeye coka›? Ni ö nyijøøgø thuwø ki dëëre ni caan gø, ni ‹Ena coka.› Gïna tïïa en tïïa ka cwïny mo leer, ni bäŋ gïn mo raac mo yaa tïïö.»",
                    "ID": "5"
                },
                {
                    "text": "Kanyøgø Jwøk acäänö ki eni ki yïth lääk ni kööe, ni «Kare møn, gïna tïïyï enøgø, ŋääa ni tïïyï ka cwïny mo leer. 'Ba aani thuwø ïïna mäna ki man ba ciï baŋ nyaanøgø, kiper niï ba bääyï dëëra.",
                    "ID": "6"
                },
                {
                    "text": "'Ba ennø, dwøk cï ŋatøgø jïre, kiper ena nyikuŋ Jwøk; køøre eno lämö kiperï kiper niï kwøwï. 'Ba ni näk nyaanøgø ba dwøgï, wär ŋäyï niï thøw møn, ïïni ki jø paarï bëët.»",
                    "ID": "7"
                },
                {
                    "text": "'Ba na tïme na amöölla cøøn, Abimëlëk apäny maal, ni cwøl jø døøŋŋø moe bëët, ni caan gïïögø bëët ni wïnyö jïge; ni ö jøøgø ni lwäcge døc.",
                    "ID": "8"
                },
                {
                    "text": "Køøre Abimëlëk Eeberam acwøle, ni kööe jïgø, «?Aŋø, a teeŋ gïnaŋø na tïïyï dëëtwa en? ?A teeŋ bääyö mo nyïëdi na baaa dëërï en, ni putï kän bääta ki jø paara ki bääyö mo dwøŋ en? Ïïna tïïö dëëra ki gïn mo ba doo maar tïïc cøøn.»",
                    "ID": "9"
                },
                {
                    "text": "Ni cäŋ Abimëlëki köö jï Eeberam, ni «?Tiere aŋøøni na tïïyï teeŋ gïnögø kipere?»",
                    "ID": "10"
                },
                {
                    "text": "Ni kö Eeberammi, ni «Ka adïëri møn beeye kiper mana jooda gø ni jøøi ni kany en nëëni keda jiy mo ba lwäär ki Jwøk; ni nëëni keda a 'näkge nääö jaak kiper dhaagø mara.",
                    "ID": "11"
                },
                {
                    "text": "'Ba ka adïëri møn, nyaanøgø acwøla ni coka, kiper ena nyi wära, 'ba mëëkwa kethe, køøre nø ena put tïmö na cïïa.",
                    "ID": "12"
                },
                {
                    "text": "Ni ki køør mana ö Jwøki ni wëëk a wääth kwör mo bäyö ki po wära, aana köö jï dhaagø mara, ni ‹Gïno tïïyï cooth niï nyootha mëër mana mëërï ki aani beeye en; kany wäro cøø yie jaak, wärï wø kööï ni aana coku.› »",
                    "ID": "13"
                },
                {
                    "text": "Køøre Abimëlëk akän wøk ki dïëk ki dhäk ki laaŋe ma cwøw ki mään ni mëëk geni Eeberam, ni dwøk cïïe ma Ceera jïgø.",
                    "ID": "14"
                },
                {
                    "text": "Ni kö Abimëlëki, ni «Neenï, ŋöömö mara ni nyïmï bäre enø; bëëdï kanya manynyï na met yiï ki gø jaak.»",
                    "ID": "15"
                },
                {
                    "text": "Ni kööe jï Ceera, ni «Neenï, coku amooa ki gwel ma kuma kiper nee tïme na gïn mo rïëpa luubö manøgø, nee wödö marï nëëne ni mïërö nyeŋ jøøa en buutï bëët, nee ŋäc jiyi thuwø ni bäŋ gïn mo iï baaø.»",
                    "ID": "16"
                },
                {
                    "text": "Køøre Eeberam alämö jï Jwøk; ni ö Jwøki ni køny Abimëlëk ki cïïe ki laaŋe moa näk mään moe, ni ö geni ni nyöötge ko obwöre.",
                    "ID": "17"
                },
                {
                    "text": "Kiper Wuuö Jwøk mään moa en po Abimëlëk bëët ee mänö ki man jïtge ko obwöre kiper mana ö Abimëlëki na lwør Ceera cï Eeberam.",
                    "ID": "18"
                }
            ]
        },
        {
            "ID": "OT:GEN.21",
            "name": "Wïlöölö 21",
            "text": [
                {
                    "title": "Kanya Lwaarø Ki Aydhak ",
                    "text": "'Ba Wuuö Jwøk aö kuna køny Ceera kaawat mana caane, ni ö Wuuö Jwøki ni tïïc gïna kwøŋ buuk jïgø.",
                    "ID": "1"
                },
                {
                    "text": "Ni ö Ceera ni jït yie ki dhaanhø, ni lwaare ki gø na dïcwøø, ni jït Eeberammi ki wääde ni eno nø jalø, kar kanya caan Jwøki jïre kiree.",
                    "ID": "2"
                },
                {
                    "text": "Ni ö Eeberammi ni cak nyeŋ wääde na nywøl cïïe ma Ceera ni Aydhak.",
                    "ID": "3"
                },
                {
                    "text": "Køøre Eeberam wääde ma Aydhak adaŋe kanya tïme ni nïre abära wøk, ki køør mana köömmi ya Jwøki.",
                    "ID": "4"
                },
                {
                    "text": "'Ba kanya ö Eeberammi na joot wääde ma Aydhak, cwiiye oløny na dïpa.",
                    "ID": "5"
                },
                {
                    "text": "Køøre Ceera aköö, ni «Jwøk aana wëëk ŋeethø, ni ŋat wäro wïny gø jaak puta ŋeethø kaamar mara.»",
                    "ID": "6"
                },
                {
                    "text": "Ni cäŋ köö, na «?A ŋata ŋa na doo köö jï Eeberam ni Ceera odhwödhö ki nyilaal? Kiper aana nø lwaar, ni jït Eeberammi ki wääde ni eno nø jalø.» ",
                    "ID": "7"
                },
                {
                    "title": "Kanya Riem Eegar Ki Icmiel",
                    "text": "Ni ö nyilaalli ni døøŋŋe ni mäni ki caak, ni ö Eeberammi ni tïme ka ajwöma mo päl døc dïcäŋa män Aydhak yie ki caak.",
                    "ID": "8"
                },
                {
                    "text": "'Ba Ceera, wär Eeberam mana nywøle ki Eegar na näk nyi jø Ijep ajoode ni buuö cooth.",
                    "ID": "9"
                },
                {
                    "text": "Ni kö Ceera jï Eeberam, ni «Riem laŋŋøgø ki wääde, kiper nee wääde ba tïme na lwiidhø ki wääda ma Aydhak bëët.»",
                    "ID": "10"
                },
                {
                    "text": "Køøre gïnögø atïmö na gïn mo cwïny Eeberam opädhö ki gø døc kiper wääde ma Icmiel.",
                    "ID": "11"
                },
                {
                    "text": "'Ba Jwøk aköö jï Eeberam, ni «Kär cwïnyï pädhö kiper nyilaal ki menni na näk laŋŋø marï; gïno caan Ceera jïrï jaak, wär leŋï, kiper Aydhak beeye no cwøl nyeŋ nyïïkwaayï ki køøre.",
                    "ID": "12"
                },
                {
                    "text": "'Ba o nyaana näk laŋŋø marï tïïa tïïö na wï jur thuwø, kiper eni käla dëërï.»",
                    "ID": "13"
                },
                {
                    "text": "Køøre kanya tïme na amöölla cøøn, Eeberam amøøl wøk, ni lwöte ki cam ka agwäy mar pïï ni wëëk geni Eegar, ni jiee gø göön gø, ni cïp nyilaal jïgø, ni wëëk gø wääth. Ni ö Eegarri ni aae, ni wïïre dï paap Bëërcïïba.",
                    "ID": "14"
                },
                {
                    "text": "'Ba kanya nø thum pïïyi moa en ya agwäy ki maath, Eegar nyilaal awii tier abuŋŋö aciel dï paap kaace.",
                    "ID": "15"
                },
                {
                    "text": "Køøre ena aay ni pï piny kany mo bäär mëëth mo bäye caala cuŋ atheerø mo othöörö, kiper mana kööe, ni «Beerra man thøw nyilaalli manøgø ni ba nëëni jïra.» 'Ba na pï piny kaace ni dïët ki nyilaal, ena tägö ki man gööe ko oduuru.",
                    "ID": "16"
                },
                {
                    "text": "Ni ö Jwøki ni wïny dwør nyilaal ni jwöŋö thuwø; ni ö nyïïatwiel Jwøki ni cwøl Eegar ki maal, ni kööe jïgø, «?Eegar, agïnaŋø na tägö dëërï? Kärï lwäyö, kiper Jwøk dwør nyilaal awïnynye ni jwöŋö kanyo en yie enø.",
                    "ID": "17"
                },
                {
                    "text": "Ö maal, ni ciï ni tïŋï nyilaal maal, ni magï gø ki cerï; kiper eno tïïa na wï jur mo dwøŋ.»",
                    "ID": "18"
                },
                {
                    "text": "Kanyøgø nyeŋ Eegar ajap Jwøki ni joot iith; ni cøøe ni pääŋ ya agwäy ki pïï, ni maath nyilaal ki pïï.",
                    "ID": "19"
                },
                {
                    "text": "'Ba Jwøk abëëdö ki nyilaal, ni døøŋŋe; ni bëëde dï paap, ni tïme na ŋat mo dwaar ŋääe ka atheerø.",
                    "ID": "20"
                },
                {
                    "text": "Ni bëëde dï paap Paran; ni nyöömmi ya menni ki dhaagø ma nyi jø Ijep. ",
                    "ID": "21"
                },
                {
                    "title": "Kanya Dwät Eeberammi Ka Abimëlëk",
                    "text": "'Ba kanya tïme na kar kaaca, Abimëlëk aöö ki Piköl ŋata näk kwääy lwaak mare, ni cääne ki Eeberam, ni kööe, ni «Jwøk ena buutï ki ri jammi bëët mo wø tïïyï.",
                    "ID": "22"
                },
                {
                    "text": "'Ba ennø, beerra man kööŋï nyïma ki nyeŋ Jwøk, ki man ba tïïï ka atade dëëra, ki røk wääta këël røk nyïïkwaaya bëët; 'ba ki køør bäth ec mana nyoodha jïrï, bäth ec diï nyoodhø jïra thuwø, këël jï paan bëëdï yie ni ïïna wëëllö enø.»",
                    "ID": "23"
                },
                {
                    "text": "Ni kö Eeberammi, ni «Wøp, aana kööŋ.»",
                    "ID": "24"
                },
                {
                    "text": "'Ba Eeberam luubö mør mo obøth apare jï Abimëlëk, kiper gïna tïïc jiyi mo Abimëlëk na dwøcge iith.",
                    "ID": "25"
                },
                {
                    "text": "Ni kö Abimëlëki, ni «Aani ŋata tïïc gïnögø kuua; kiper kärï caanø jïra, beeye wïnynye jïra dïcäŋi ennø.»",
                    "ID": "26"
                },
                {
                    "text": "Køøre Eeberam alwötö ki dïëk ki dhäk, ni mëëk geni Abimëlëk; ni ö geni karge riet ni tutge ki luubö.",
                    "ID": "27"
                },
                {
                    "text": "Ni ö Eeberammi ni cïp nyïïdïëk abïriiø ma rööm ma mädhi kur keerge mo lwøre ri pïïth dïëk moe.",
                    "ID": "28"
                },
                {
                    "text": "'Ba Abimëlëk aköö jï Eeberam, na «?Aŋø, nyïïrööm moi na mädhi ni iï cïp kur keerge na abïriiø ii, tiere agïnaŋø?»",
                    "ID": "29"
                },
                {
                    "text": "Ni kö Eeberammi, ni «Nyïïrööm moi na abïriiø na mädhi ii lwørï lwørø cera, nee tïme ni beeye nyuudhi kiper iith mana näk yaa koonyø kany, nee ŋäc ni koonya aani.»",
                    "ID": "30"
                },
                {
                    "text": "Kiper manøgø nø, kaace acwøl Eeberammi ni Bëërcïïba, kiper kaace beeye kanya öge ni kööŋge yie karge riedi.",
                    "ID": "31"
                },
                {
                    "text": "Kanya nø tutge ki luubö Bëërcïïba, Abimëlëk ki Piköl na näk kwääy lwaak mare aö maal ni døøge yi ŋööm Pilitin.",
                    "ID": "32"
                },
                {
                    "text": "Køøre Eeberam apïïdhö ki jaath mo cwøl ni temïr Bëërcïïba, ni wøør nyeŋ Wuuö Jwøk kaace, na näk Jwø wø bëëdö na bäre bäre.",
                    "ID": "33",
                    "comment": "Temïr beeye jaath mo dwøŋ mo teek døc mo bëëdö ki kany mo bäär."
                },
                {
                    "text": "Ni ö Eeberammi ni bëëde ki nïne mo thööth na wëëllö yi ŋööm jø Pilitin.",
                    "ID": "34"
                }
            ]
        },
        {
            "ID": "OT:GEN.22",
            "name": "Wïlöölö 22",
            "text": [
                {
                    "title": "Eeberam Ajïëy Ki Man Cïp Aydhak ",
                    "text": "'Ba na tïme na køør gïïögø bëët, Jwøk Eeberam apääre, ni kööe jïgø, ni «Nyie Eeberam.» Ni kö Eeberammi, ni «Aani en.»",
                    "ID": "1"
                },
                {
                    "text": "Ni kö Jwøki, ni «Ennø, lwør wäädï ma Aydhak na näk aciel keere, na mëërï ki gø, ni ciï ŋööm Möria; ni cïpï gø no olämi man wø waaŋ bäät kïdi aciel mano caana jïrï røk kïte moo en kaace.»",
                    "ID": "2"
                },
                {
                    "text": "'Ba na tïme na amöölla cøøn, Eeberam aö maal ni jiiŋ jammi bäät arëën mare, ni lwöte ki jiy ariiø røk jø tïïc moe, ni lwør wääde ma Aydhak; ni kääe ki jenni mo waaŋ olämi ki gø, ni ö maal ni ci kanya caan Jwøki jïre.",
                    "ID": "3"
                },
                {
                    "text": "'Ba na tïme na dää nïne, Eeberam alwïthö nyïme, ni joot kanyøca ki kany mo bäär.",
                    "ID": "4"
                },
                {
                    "text": "Køøre Eeberam aköö jï jaga näk ariiø, ni «Dööŋŋu kany ka arëën, nee aani ki nyilaal nee wa ciwa kuna wøørwa nyeŋ Jwøk kaace; køøre waano duu baŋu.»",
                    "ID": "5"
                },
                {
                    "text": "Ni ö Eeberammi ni lwør jenni mo waaŋ olämi ki gø, ni cïp ge göön wääde ma Aydhak, ni lwør maac ki caakïïn ni käär ge ki cere, ni putge aay na aciel karge riedi.",
                    "ID": "6"
                },
                {
                    "text": "Køøre Aydhak acäänö ki wänni ma Eeberam ni kööe, na «Awuuö.» Ni kö wänni, ni «Aani en, wääda.» Ni kö Aydhaki, ni «Ennø, maac ki jenni nutö. ?'Ba age nyidiel mano cïp no olämi man wø waaŋ?»",
                    "ID": "7"
                },
                {
                    "text": "Ni kö Eeberammi, ni «Nyie wääda, Jwøk ki dëëre cïpö ki nyidiel mano waaŋ no olämi.» Køøre gena put aay na aciel karge riedi.",
                    "ID": "8"
                },
                {
                    "text": "'Ba na nø pïïcge kanya näk ocaan Jwøki, Eeberam atïïö ki gïn wø cïp olämi bääte kaace, ni peeth jenni na karge, ni twöc wääde ma Aydhak, ni pïël gø bäät gïn wø cïp olämi bääte bäät jenni maal.",
                    "ID": "9"
                },
                {
                    "text": "Køøre Eeberam cere arwaak baŋ caakïïn ni lwør gø nee wääde ŋaale.",
                    "ID": "10"
                },
                {
                    "text": "'Ba nyïïatwiel maal mar Wuuö Jwøk acwötö ki maal ni kööe, ni «Eeberam! Eeberam!» Ni kö Eeberammi, ni «Aani en.»",
                    "ID": "11"
                },
                {
                    "text": "Ni kö nyïïatwielli, ni «Kär cerï ŋaapï bäät nyilaal; kär dee gïn mo tïïyï dëëre, kiper kawaane ennø møn, aŋääa niï lwäär ki Jwøk, kiper wäädï ma aciel keere kärï mänö ki aani.»",
                    "ID": "12"
                },
                {
                    "text": "Køøre Eeberam wïïe atïŋ maal ni lwïthe, ni joot nywø røømmø ni tuge omak abuŋŋö; ni ö Eeberammi ni cøøe ni lwør nywø røømmø manøgø, ni ŋaal gø ni cïp gø no olämi man wø waaŋ na kar wääde.",
                    "ID": "13"
                },
                {
                    "text": "Køøre Eeberam nyeŋ kanyøgø aput cwøl ni «Wuuö Jwøk cïpö,» kaawat man poot caani dïcäŋi en, ni «Bäät kïdi manøgø, Wuuö Jwøk cïpö yie.»",
                    "ID": "14"
                },
                {
                    "text": "Køøre nyïïatwiel maal mar Wuuö Jwøk, Eeberam acäŋ cwøllø ki maal ri rietge,",
                    "ID": "15"
                },
                {
                    "text": "ni kööe, ni «Mana caan Wuuö Jwøki beeye en, ena köö, ni ‹Kiper gïna tïïyï enøgø, ni kärï wäädï ma aciel keere mänö,",
                    "ID": "16"
                },
                {
                    "text": "aana kööŋ ŋëëta keera ki man gwïëdha ïïni døc kiree, ni tïïa nyïïkwaayï nee nyaacge ni caala ceer mo maal, ni caala nyeŋ akwöny deŋ naama dwøŋ; ni ö nyïïkwaayï ni maanyge mïëc nyïïmänge.",
                    "ID": "17"
                },
                {
                    "text": "Ni ö wïth juurre mo bäät piny bëët ni gwïëdhi ki køør nyïïkwaayï, kiper mana leŋï dwøra.› »",
                    "ID": "18"
                },
                {
                    "text": "Køøre Eeberam adøø baŋ jaga näk ariiø, ni öge maal ni aacge na aciel ni ge døøa Bëërcïïba; ni ö Eeberammi ni put bëëdö Bëërcïïba. ",
                    "ID": "19"
                },
                {
                    "title": "Luum Nyïïkwaac Neeyör",
                    "text": "'Ba na tïme na køør gïïögø bëët, luup møøk acaan jï Eeberam, ni køp, ni «Milka cï coku ma Neeyör anyöödö ko obwöre, ni jït coku ko obwöre;",
                    "ID": "20"
                },
                {
                    "text": "ni beege Uc na näk kaa, ki coki ma Buc, ki Këmuël wää Aram,",
                    "ID": "21"
                },
                {
                    "text": "ki Ködhat, ki Adhö, ki Pildac, ki Jitlap, ki Batuël.»",
                    "ID": "22"
                },
                {
                    "text": "Ni ö Batuëlli ni nywøl nyaare ma Rebëëka. Jøøgø na abära yøø beege wäät Neeyör cok Eeberammi na nywøl Milka.",
                    "ID": "23"
                },
                {
                    "text": "'Ba obwöre mo Neeyör moa nywøl dhaaŋŋa näk kwanynyø, na näk nyeŋŋe Rëëma, beege Theba, ki Gaam, ki Taac, ki Maika.",
                    "ID": "24"
                }
            ]
        },
        {
            "ID": "OT:GEN.23",
            "name": "Wïlöölö 23",
            "text": [
                {
                    "title": "Luum Thøw Ceera ",
                    "text": "'Ba cwiiri moa beet Ceera bëët beege cwiiri ma dïpa aciel ki pïërariiø ka abïriiø. ",
                    "ID": "1"
                },
                {
                    "text": "Køøre Ceera athøø Kiriat-Arba na näk Keeprön yi ŋööm Keenan; ni ö Eeberammi ni jwøk cïïe ma Ceera ni kïmme kipere.",
                    "ID": "2"
                },
                {
                    "text": "Køøre Eeberam aö maal ki bäät thøø ni ci baŋ jø Këth, ni cääne ki ge, ni kööe,",
                    "ID": "3"
                },
                {
                    "text": "ni «Aani a bëëdö buutu kany ni aana wëëllö naa path; cïpu jïra ki ŋøøm buutu kany mo kunynya yie, kiper nee dëër dhaanhø mana thøw ice kana yie, nee ba raŋŋa këët.»",
                    "ID": "4"
                },
                {
                    "text": "Køøre aløk jø Këthi jï Eeberam, ni köge,",
                    "ID": "5"
                },
                {
                    "text": "ni «Kwäärö, wïny marwa; ïïna dhaanhø mo karï dwøŋ døc buutwa kany; kan dhaanhø mana näk othøw yi kää mana näk ojierø na beerra eni døc røk kääk moa näk mowa; bäŋ dhaanhø aciel dïwa kany mo kää mare mäne mänö ki ïïni ki man kanï dëër dhaanhø mana näk othøw yie.»",
                    "ID": "6"
                },
                {
                    "text": "Køøre Eeberam aö maal ni kuul wïïe piny nyïm wëëk ŋøømmi na näk jø Këth.",
                    "ID": "7"
                },
                {
                    "text": "Ni cääne ki geni, ni kööe, «Ni näk mo uuno jïëy ki man kana dëër dhaanhø mana näk othøw, nee ba raŋŋa këët, wïnynyu mara; pëënynyu Ëprön wär Dhöar jïra,",
                    "ID": "8"
                },
                {
                    "text": "kiper nee kään kïdi mana näk mare, na en cuŋ pwöthe na en Makpila, nee cïbe jïra nyïmmu kany, kiper nee gäte bäre cïba jïre, nee tïme na kany kunynya yie.»",
                    "ID": "9"
                },
                {
                    "text": "Kar kanyøgø Ëprön nutö dï jø poge ma jø Këth; ni ö Ëprönni nyï Këth ni dwøk gø jï Eeberam ni wïnyö jï jø Këth bëët, ni beege jøøa näk öö kar acooŋa mar pääny poge, ni kööe,",
                    "ID": "10"
                },
                {
                    "text": "ni «Kwäärö, beerra man wïnynyï mara; pwödhö manøgø ki kään kïdi mana en yie acïba jïrï bëët. Acïba jïrï møn nyïm jø powa bëët; kan dëër dhaanhø mana näk othøw yie.»",
                    "ID": "11"
                },
                {
                    "text": "Køøre Eeberam wïïe aput kuul piny nyïm wëëk ŋøømmi.",
                    "ID": "12"
                },
                {
                    "text": "Ni cääne ki Ëprön ni wïnyö jï wëëk ŋøømmi, ni kööe, ni «Ni näk mo mara wïnynyï wïnynyö nø, doo beer; aani gät pwödhö manøgø cïba cïbö jïrï; jïëyï ki man lwørï gäte baŋa, kiper nee dëër dhaanhø mana näk othøw kana yie kaace.»",
                    "ID": "13"
                },
                {
                    "text": "Ni ö Ëprönni ni løk gø jï Eeberam, ni kööe jïgø,",
                    "ID": "14"
                },
                {
                    "text": "ni «Kwäärö, wïny mara nø; gät thäk ŋøøm moøgø doo rømø ki gwel ma dïpe aŋween keerge. ?Aŋø, da gïn mo ø doo pïëmö ki ïïni kipere cøøn? Kan dëër dhaanhø mana näk othøw yie.»",
                    "ID": "15"
                },
                {
                    "text": "Køøre Eeberam dwør Ëprön aleŋe; ni ö Eeberammi ni put gwel-bïrö røm nyïm jø Këth kaa mana caani Ëprönni ni wïnyö jïge bëët, ni beege gwel ma dïpe aŋween, ki køør rumi man wø rum jø gathi ki gø.",
                    "ID": "16"
                },
                {
                    "text": "Køøre pwöth Ëprön na en Makpila, na näk dïët ki Mamrë, pwöthögø bäre ki kään kïdi mana en yie, ki jenni moa en yie bëët, aci jï Eeberam,",
                    "ID": "17"
                },
                {
                    "text": "ni put tïmö na mare nyïm jø Këth, jøøa näk oci kar acooŋa bëët mar päänyögø.",
                    "ID": "18"
                },
                {
                    "text": "Køøre nø, Eeberam cïïe ma Ceera akan yi kään kïnna en Makpila na näk dïët ki Mamrë, na näk Keeprön na en yi ŋööm Keenan.",
                    "ID": "19"
                },
                {
                    "text": "Ni ö pwöthögø ki kään kïdi mana en yie bëët, ni ci jï Eeberam ni tïme na kany kuny yie buut jø Këth.",
                    "ID": "20"
                }
            ]
        },
        {
            "ID": "OT:GEN.24",
            "name": "Wïlöölö 24",
            "text": [
                {
                    "title": "Dhaagø Mana Joot Jï Aydhak ",
                    "text": "'Ba Eeberam atïmö na jaal ni cwiiri moe thööth døc, ni eno gwïëth Wuuö Jwøki ki yïth jammi bëët.",
                    "ID": "1"
                },
                {
                    "text": "Kanyøgø Eeberam acäänö ki ŋat tïïc mare mana dwøŋŋa eni dï jø paare, na en jammi moe bëët cere, ni kööe jïgø, ni «Beerra man cïbï cerï bäät ääma,",
                    "ID": "2",
                    "comment": "Ki baŋ jøøgø, ki man cïp cenø bäät ääm nyootha kööŋ mo ba kääŋi ki man tïïi."
                },
                {
                    "text": "kiper a manynya ïïni niï kööŋï ki nyeŋ Wuuö Jwøk, Jwø maal ki piny, ki man ba nyöömmï wääda ki dhaagø røk nyïïakuk Keenan ni bëëda dïge en;",
                    "ID": "3"
                },
                {
                    "text": "'ba ï doo cøøa powa baŋ tuuŋwa, ni kännï ki dhaagø jï wääda ma Aydhak.»",
                    "ID": "4"
                },
                {
                    "text": "Køøre ŋat tïïc aköö jï Eeberam, «?A ni näk mo dhaaŋŋøca ba jïëy ki man öwa ki gøøni pööthi, wäädï wär lwøra ni dwøga gø pou kanya ööï ki yie?»",
                    "ID": "5"
                },
                {
                    "text": "Ni kö Eeberammi jïgø, ni «Ba doo løny na bäre bäre ki man dwøgï wääda kunöce.",
                    "ID": "6"
                },
                {
                    "text": "Wuuö Jwøk, Jwø maal, ŋata käl aani wøk ki po wära yïth ŋøøpa nywøl aani yie, na cäänö na buŋ aani na köö, ni ‹Ŋöömö man omëëga nyïïkwaayï,› eni ki dëëre nyïïatwiel maal mare jääŋŋe jääŋŋö nyïmï, ni ö ïïni ni jïtï ki dhaagø jï wääda kaace.",
                    "ID": "7"
                },
                {
                    "text": "'Ba ni näk mo dhaaŋŋøca ba jïëy ki man ööu ki gøøni, kööŋ mana wëëga ï kööŋ ki gø otïmö ni ba en bäätï këët. 'Ba wääda keere kär niï dwøga gø kunöce.»",
                    "ID": "8"
                },
                {
                    "text": "Kanyøgø ŋat tïïc cere acïp bäät ääm kwääye ma Eeberam ni kööŋe jïgø kiper luummögø.",
                    "ID": "9"
                },
                {
                    "text": "Køøre ŋat tïïc alwötö ka athïrööle apaar røk athïrööle mo kwääye, ni lwør jammi moa beyø beyø røk jap kwääye, ni tïŋŋe ni ci Mecöpatemia, ni pïïe pääny mana bëët Neeyörri yie.",
                    "ID": "10"
                },
                {
                    "text": "Ni ö eni ni wëëk athïrööle but piny buut iith ŋää paac wøk. 'Ba kar kanyøca piny oløny na abøøya, ni beeye kar kany wø um määnni ki pïï.",
                    "ID": "11"
                },
                {
                    "text": "Kanyøgø ena köö, «Wui Wuuö Jwøk, ï na Jwø kwääya ma Eeberam, a kwaya ïïni ki man wëëgï gïna ööa kipere thur kare jïra dïcäŋi, ni nyoothï mëëyï ni wø ba jøøl jï kwääya ma Eeberam.",
                    "ID": "12"
                },
                {
                    "text": "Ennø, a cuŋŋa lak iith, ni nyïïakuk paani ööa wøk kuna umge ki pïï.",
                    "ID": "13"
                },
                {
                    "text": "'Ba nyakøønno kööa ki gø, ni ‹Cïp daaï piny ni mooyï aani ki pïï naa mätha,› ni duunne jïra, ni kööe, ni ‹Mäthï, na athïrööle moï maadha thuwø,› beerra man tïm nyakøønneca ni beeye dhaaŋŋa jierï jï dhaanhnhï ma Aydhak. Ni näk mo teeŋ gïnögø tïmö na kare, puta ka ŋäc møn ni mëëyï ni wø ba jøøl iï nyoodhø jï kwääya.»",
                    "ID": "14"
                },
                {
                    "text": "'Ba kanya poode ni eni poot cäänö, Rebëëka nyi Batuël o Milka aput öö ni dak mare kääre ka göönne. 'Ba Milka beeye cï Neeyör cöök Eeberammi.",
                    "ID": "15"
                },
                {
                    "text": "Rebëëka beeye nyakøø mo kïte mïërö døc mo dëër dïcwøø poot kuue. Ena ci yi iith ni pääŋ daae ki pïï ni duu wøk.",
                    "ID": "16"
                },
                {
                    "text": "Kanyøgø ŋat tïïc aput reŋ baŋ gø kuna røømge ki gø, ni kööe, na «A kwaya ïïni naa mätha ki pïï mo thenh yi daaï.»",
                    "ID": "17"
                },
                {
                    "text": "Ni kö Rebëëka, «Mäthï nø, Awuuö.» Ni ö Rebëëka ni put dak mare jøl ki cere, ni mooc ŋatøgø ki pïï mo maadhe.",
                    "ID": "18"
                },
                {
                    "text": "'Ba kanya lønye ki mooc ŋatøgøøni ki pïï, ena köö, na «A døøa kuna umma ki pïï jï athïrööle moï thuwø këël mano rømge bëët ki maath.»",
                    "ID": "19"
                },
                {
                    "text": "Køøre pïï moa en yi dak alaar køny yi pöö yi gïn wø mäth dhäki yie, ni laar døø bäät iith kuna umme ki pïï, ni tööm athïrööle moe bëët ki pïï.",
                    "ID": "20"
                },
                {
                    "text": "'Ba ŋatøgø bëëdö ni lïŋö jaak ni neeta jï nyaanøgø, kiper eni manynya man ŋäc gø ki man näk wääth mare owëëk Wuuö Jwøki thur kare wala jïre bäär.",
                    "ID": "21"
                },
                {
                    "text": "'Ba kanya løny athïrööle ki maath pïï, ŋatøgø akän wøk ki gwel warkey mo peek mare thääŋ rumi, ni kän wøk thuwø ko oguudi ariiø mo warkey mo peek marge jïtö ki rumme apaar, kiper nee kïth ceŋŋe.",
                    "ID": "22"
                },
                {
                    "text": "Ni pëëny gø, ni kööe, ni «?Ïïna nyi ŋa?» Ni cäŋ gø pëënynyö, ni «?Da kany mo wa røma yie yi øt wäru kiper kar niine? Beerra man caanï gø jïra.»",
                    "ID": "23"
                },
                {
                    "text": "Ni kö nyaanøgø jïgø, ni «Aana nyi Batuël, Batuël o Milka na nywølge ki Neeyör.»",
                    "ID": "24"
                },
                {
                    "text": "Ni cäŋ nyaanøgø köö, ni «Jïwa da luum mo orømø ki cam mar lääy, ki kar niine thuwø.»",
                    "ID": "25"
                },
                {
                    "text": "Kanyøgø ŋatøgø wïïe akuul piny ni wøør nyeŋ Wuuö Jwøk.",
                    "ID": "26"
                },
                {
                    "text": "Ni kööe, ni «Pwøc en jï Wuuö Jwøk, Jwø kwääya ma Eeberam. Eni adïëri mare ki mëëye ni wø ba jøøl käre paanyø bäät kwääya. Eni thuwø aana bwødhe ni kïth aani yi øt jø tuuŋ kwääya.»",
                    "ID": "27"
                },
                {
                    "text": "Køøre Rebëëka areŋ paac ni caan gïïögø bëët jï menni ki jøøa en buute.",
                    "ID": "28"
                },
                {
                    "text": "'Ba Rebëëka jïre da coki ma dïcwøø mo nyeŋŋe cwøl ni Leeban. Kanyøgø Leeban areŋ wøk baŋ ŋatøgø bäät iith,",
                    "ID": "29"
                },
                {
                    "text": "ni ci baŋ gø kanya joot gwel warkey ko oguudi ceŋ coki ma Rebëëka, ni wïny luup thuwø moa caan coki kiper luupa caan ŋatøce jïre; ni ö Leeban ni joot ŋatøgø ni cuŋŋö buut athïrööle bäät iith.",
                    "ID": "30"
                },
                {
                    "text": "Ni kö Leeban, ni «Ööï, ø aa paayø, ïïni no ogwïëth Wuuö Jwøki en. ?Aŋø ni cuŋŋï wøk en? Aani øtø yaa nø jiiŋŋø jïrï, këël kar athïrööle thuwø yaa nø jiiŋŋø.»",
                    "ID": "31"
                },
                {
                    "text": "Kanyøgø ŋatøgø aci paayø, ni ö Leeban ni pät jammi wøk bäät athïrööle, ni mooc geni ki luum mo otal ki gïï wø cam lääyi. Ni mooc ŋatøce ki pïï mo lwøk tiete ki ge, ni mooc jøøa cäädhö ki eni thuwø ki pïï mo lwøkge tietge ki ge.",
                    "ID": "32"
                },
                {
                    "text": "'Ba kanya cïp gïn cam nyïme kiper nee cäme, ena köö, ni «Aani a ba laar cam dituru, këël mano caana tier gïna ööa kipere jïïu.» Ni kö Leeban, ni «Caanï nø.»",
                    "ID": "33"
                },
                {
                    "text": "Køøre ena köö, ni «Aani, aana ŋat tïïc mar Eeberam.",
                    "ID": "34"
                },
                {
                    "text": "Wuuö Jwøk, kwääya ma Eeberam ee gwïëdhö døc, ni tïme na dhaanhø mo kare dwøŋ, ni mooc gø ki dïëk ki dhäk ki warkey ki jø tïïc ma cwøw ki mään ka athïrööle ka arëëni.",
                    "ID": "35"
                },
                {
                    "text": "Ni ö Ceera cï kwääya ni nyöötge ki kwääya ki dhaanhø ma dïcwøø ni eno nø jalø. Ni ö Eeberammi ni cïp jammi bëët moa en jïre jï wääde.",
                    "ID": "36"
                },
                {
                    "text": "'Ba kwääya aana wëëk kööŋ, ni kööe, ni ‹Wääda ba diï nyöömmö røk nyïïakuk Keenan, paan bëëda yie en,",
                    "ID": "37"
                },
                {
                    "text": "'ba ï doo cøøa po wära baŋ tuuŋwa ni kännï ki dhaagø jï wääda.›",
                    "ID": "38"
                },
                {
                    "text": "«Køøre aana köö jï kwääya, ‹?A ni näk ma nyakøønnaca ba jïëy ki man öwa ki gø?›",
                    "ID": "39"
                },
                {
                    "text": "«Køøre ena köö jïra, ni ‹Wuuö Jwøk, ŋata bëëda naa caatha køøre, nyïïatwiel maal mare ojääŋŋe ki ïïni kiper nee gïna aayï kipere wëëk thur kare, ni kännï ki dhaagø jï wääda røk tuuŋwa na näk jø po wära;",
                    "ID": "40"
                },
                {
                    "text": "køøre kar kaaca nø, kööŋ mara tïmö ni ba en bäätï këët; kiper no ciï baŋ tuuŋwa, no ba cïpge dhaagø jïrï, kööŋ mara tïmö ni tøør bäätï këët.›",
                    "ID": "41"
                },
                {
                    "text": "«Ni beeye tiere ennø ni ööa bäät iith dïcäŋi en, ni kööa, ni ‹Wui Wuuö Jwøk, Jwø kwääya ma Eeberam, ni näk mo tier gïna ööa kipere wëëgï thur kare nø,",
                    "ID": "42"
                },
                {
                    "text": "ennø, a cuŋŋa bäät iith; beerra man ö nyakøønno ummi ki pïï no cääna ki gø no kwaa, ni «Mooc aani ki pïï mo thiinh yi dak marï mo maadha,»",
                    "ID": "43"
                },
                {
                    "text": "ni løk gø jïra, ni «Mäthï; aano ummi thuwø jï athïrööle moï;» beerra man tïm nyakøønnaca ni beeye mana jier Wuuö Jwøki jï o kwääya.›",
                    "ID": "44"
                },
                {
                    "text": "«'Ba kanya poode naa poot cäänö ki yi cwïnya, Rebëëka aput öö ni dak mare kääre ka göönne, ni ci yi iith ni töömme ki pïï. Ni kööa jïre, na ‹A kwaya ïïni, mooc aani ki pïï mo maadha.›",
                    "ID": "45"
                },
                {
                    "text": "«Ni ö eni ni laar dak mare jiee piny, ni kööe, ni ‹Mäthï; athïrööle moï thuwø omaadha.› Kanyøgø aana mäthö, ni ö eni ni maath athïrööle thuwø.",
                    "ID": "46"
                },
                {
                    "text": "«Køøre ena pëënynya, ni kööa, ni ‹?Ïïna nyi ŋa?› «Ni kööe, ni ‹Aana nyi Batuël o Neeyör na nywøle ki cïïe ma Milka.› «Kanyøgø gwelø aputa kïth ume ni kïtha oguudi ceŋŋe,",
                    "ID": "47"
                },
                {
                    "text": "ni kuulla wïïa piny ni wøøra nyeŋ Wuuö Jwøk, ni pwøa Wuuö Jwøk na näk Jwø kwääya ma Eeberam na bwøth aani ki øtjöö ma kare ki man jïta ki nyakøø røk tuuŋ kwääya jï wääde.",
                    "ID": "48"
                },
                {
                    "text": "'Ba ennø, ni näk mo gïn mo beer ki gïn ma adïëri tïïyu tïïö kiper kwääya, wala ba tïïyu, wär caannu jïra nee ŋääa, kiper nee gïna daa tïïö nee ŋääa.»",
                    "ID": "49"
                },
                {
                    "text": "Køøre Leeban ki Batuël marge acaange, ni köge, ni «Gïnögø käla baŋ Wuuö Jwøk; 'ba ennø, bäŋ gïn mør mo caanwa jïrï këët.",
                    "ID": "50"
                },
                {
                    "text": "Ennø, Rebëëka nutö nyïmï. Lwørï ni aayï ki gøøni, nee tïme na cï o kwääyï, kaawat mana caani ya Wuuö Jwøki.»",
                    "ID": "51"
                },
                {
                    "text": "'Ba kanya ö ŋat tïï Eeberammi na wïny luup moa caan jøøgø, wïïe akuul piny ni wøør nyeŋ Wuuö Jwøk.",
                    "ID": "52"
                },
                {
                    "text": "Køøre ena kän wøk ki jap warkey ka abïïe ni wëëk ge Rebëëka. Ni mooc mii Rebëëka thuwø ki coki ki jammi mo perge leth.",
                    "ID": "53"
                },
                {
                    "text": "Køøre eni ki jøøa cäädhö ki eni bëët gena cämö ni mäthge, ni butge kaace. 'Ba kanya päcge ka amöölla, ena köö, ni «Wëëgu aani wääth, naa døøa baŋ kwääya.»",
                    "ID": "54"
                },
                {
                    "text": "'Ba cöök Rebëëka ki menni aköö, ni «Beerra man dööŋ nyilaalli ki waani dituru ki nïne mo nøk jaak mo jïtö ki kar apaar, køøre nø eno ööi.»",
                    "ID": "55"
                },
                {
                    "text": "'Ba ŋat tïï Eeberam aköö jïge, ni «Kär aani gaalu këët; kiper Wuuö Jwøk gïna ööa kipere anø wëëk thur kare. Wëëgu aani wääth kiper naa døøa baŋ kwääya.»",
                    "ID": "56"
                },
                {
                    "text": "Kanyøgø gena köö, ni «Nyilaal cwølwa cwølø, na acaara mare pëënywa dituru.»",
                    "ID": "57"
                },
                {
                    "text": "Køøre Rebëëka acwølge, ni pëënyge gø, ni köge, ni «?Ï aay ki ŋati?» Ni løk gø, na «A aay ki gøøni.»",
                    "ID": "58"
                },
                {
                    "text": "Kanyøgø nyige ma Rebëëka ki ŋat tïïc mare na pïr gø aputge wec nee aacge ki ŋat tïï Eeberam ki jøøa cäädhö ki eni bëët.",
                    "ID": "59"
                },
                {
                    "text": "Ni gwïëthge nyige ma Rebëëka, ni köge, «Nya nyiwa, ïïno tïmö na mii jiyi ma kum kum, ni ö nyïïkwaayï ni maanyge mïëc nyïïmän moge.»",
                    "ID": "60"
                },
                {
                    "text": "Køøre Rebëëka atïŋŋö ki nyïïakuue moa näk jø tïïc moe, ni ge cäädhi ka bäät athïrööle, ni cige køør ŋat tïïc mar Eeberam; ni ö ŋat tïïci mar Eeberam ni käl Rebëëka ni aacge.",
                    "ID": "61"
                },
                {
                    "text": "'Ba kar kanyøgø Aydhak onø duuö ki Bëër-Laay-Röi, kiper kar bëëtö mare ena Nëgëp.",
                    "ID": "62"
                },
                {
                    "text": "'Ba waŋcäŋ aciel ka abøøya ena cääth yi pwöla ni cädö ki cwïnye. 'Ba na tïŋ wïïe maal, ena lwïthö ni joot athïrööle ni cäänhnhö.",
                    "ID": "63"
                },
                {
                    "text": "'Ba kanya ö Rebëëka na lwïthe, Aydhak ajoode, ni put ïnh piny ki bäät athïrööl.",
                    "ID": "64"
                },
                {
                    "text": "Ni pëëny ŋat tïïc mar Eeberam, ni kööe, na «?Aŋa ni cäänhnhi ice dï pwöla ni ö kun røømme ki øøni?» Ni kö ŋat tïïci, ni «Beeye kwääya.» Kanyøgø Rebëëka abïï mare alwøre ni loop wïïe ni bøøny dëëre bäre.",
                    "ID": "65"
                },
                {
                    "text": "'Ba ŋat tïïc gïïa tïïe bëët acaane jï Aydhak.",
                    "ID": "66"
                },
                {
                    "text": "Køøre Aydhak Rebëëka alwøre ni kïth gø yo oduŋkaany menni ma Ceera, ni put tïmö na dhaagø mare ni mëër ki gø. Køøre Aydhak ajïtö ki cøm cwïny køør thøw menni ma Ceera.",
                    "ID": "67"
                }
            ]
        },
        {
            "ID": "OT:GEN.25",
            "name": "Wïlöölö 25",
            "text": [
                {
                    "title": "Luum Thøw Eeberam ",
                    "text": "'Ba Eeberam acäŋ määnyö ki dhaagø mør mo nyeŋŋe cwøl ni Këthura.",
                    "ID": "1"
                },
                {
                    "text": "Ni ö nyaanøgø ni nyöötge ko obwöre ki Eeberam, ni beege Dhemran, ki Jökcan, ki Mëdan, ki Midien, ki Ecbök, ki Cuwëk.",
                    "ID": "2"
                },
                {
                    "text": "Ni ö Jökcanni ni nyööde ki wääte mo nyeŋge cwøl ni Cïïba ki Didan. Ni wäät Didan beege jø Acör, ki jø Lethuca, ki jø Lewuma.",
                    "ID": "3"
                },
                {
                    "text": "Ni wäät Midien beege Gëpër, ki Ëpër, ki Anök, ka Abida, ki Eldaa. Jøøgø bëët beege jiy moa käl dëër Këthura.",
                    "ID": "4"
                },
                {
                    "text": "'Ba Eeberam gïïa en jïre bëët awii cer wääde ma Aydhak;",
                    "ID": "5"
                },
                {
                    "text": "'ba wääte moa nywøle kööth määre moa na akwanya amooe ki muuce, ni wëëk geni wääth; ni cige yïth ŋøøm moa en jï løø kur tuul-cäŋ, ni bëëtge ni karge bäyö ki wääde ma Aydhak. Gïïögø bëët tïïe kanya poode ni eni poot kwøw.",
                    "ID": "6"
                },
                {
                    "text": "'Ba cwiiri bëët moa beet Eeberammi beege cwiiri ma dïpa ki pïërabïriiø kurbïïc.",
                    "ID": "7"
                },
                {
                    "text": "Køøre ena thøw ni ena dhaanhø mo ojal ki jalø ma wøp, na jaal mo bëëtö ee pwøø wøk; ni put läp køør jø poge.",
                    "ID": "8"
                },
                {
                    "text": "Ni ö wääte na näk Aydhak ki Icmiel ni koonyge wääge yi kään kïnna en Makpila, yi pwöth Ëprön o Dhöar na näk nyï Këth, kanya näk dïët ki Mamrë.",
                    "ID": "9"
                },
                {
                    "text": "Ni beeye pwötha ŋeew Eeberammi baŋ jø Këth; ni put Eeberam koony yie kaace buut cïïe ma Ceera.",
                    "ID": "10"
                },
                {
                    "text": "'Ba køør thøw Eeberam, Jwøk Aydhak wär Eeberam agwïëdhe; ni ö Aydhaki ni bëëde buut iith mana cwøl ni Laay-Röi. ",
                    "ID": "11"
                },
                {
                    "title": "Luum Nyïïkwaac Icmiel",
                    "text": "Man beeye luum nyïïkwaac Icmiel, wär Eeberam mana nywøle kö Eegar nyi jø Ijep, na näk laŋ Ceera;",
                    "ID": "12"
                },
                {
                    "text": "ni nyeŋ wäät Icmiel, na cak ki køør nyöödö mana nywøl ge ki gø, beege Nebayöt na näk kany Icmiel, ki Këdar, ki Adebiel, ki Mepcam,",
                    "ID": "13"
                },
                {
                    "text": "ki Macma, ki Duma, ki Maca,",
                    "ID": "14"
                },
                {
                    "text": "ki Adat, ki Tëma, ki Jetur, ki Napëc, ki Këdema.",
                    "ID": "15"
                },
                {
                    "text": "Moøgø beege nyeŋ wäät Icmiel, ki køør mïëcge ki twëëre moge, ni gena kwääri apaar kurriiø mo wïth tuŋi moge.",
                    "ID": "16"
                },
                {
                    "text": "'Ba cwiiri moa beet Icmielli beege cwiiri ma dïpa ki pïëradäk ka abïriiø; ni thøøe, ni put läp køør jø poge.",
                    "ID": "17"
                },
                {
                    "text": "'Ba nyïïkwaaye abëëdö yaakic Ëwlath ki Cur, løø Ijep jï løø kur tuul-cäŋ, jöö mana näk pöötha Aciria; ni putge bëëtö ni geno pääö ki tuuŋge. ",
                    "ID": "18"
                },
                {
                    "title": "Kanya Lwaarø Ki Icøø Ki Jeekap",
                    "text": "Man beeye luum nyïïkwaac Aydhak wär Eeberam. Eeberam Aydhak anywøle.",
                    "ID": "19"
                },
                {
                    "text": "'Ba kanya tïm Aydhaki ni cwiiye pïëraŋween, Rebëëka nyi Batuël na näk nyï Aram, paana en Padan-Aram, anywøme. Rebëëka beeye cöök Leeban na näk nyï Aram thuwø.",
                    "ID": "20"
                },
                {
                    "text": "Køøre Aydhak alämö jï Wuuö Jwøk kiper cïïe, kiper cïïe jïre bäŋ obwöre mo ee nywølø; ni ö Wuuö Jwøki ni wïny lam mare, ni jït yi cïïe ma Rebëëka ki dhaanhø.",
                    "ID": "21"
                },
                {
                    "text": "'Ba obwöre atïmö ni ge cäbö yi Rebëëka; ni kööe, na «?Aŋø, a teeŋ gïnaŋø no otägö dëëra en?» Køøre ena aay ni läme ni pëëny Wuuö Jwøk.",
                    "ID": "22"
                },
                {
                    "text": "Ni kö Wuuö Jwøki jïre, ni «Jiy ma wïth juurre ariiø beege ni en yiï yøø; ni jiy ariiø moøge onywølï, ni bëëtge ni dëëtge ege pääŋŋö; ni ö acielli dëëtge ni tïme ni teeka eni døc ki maya; ni ö mana dwøŋŋi ni tïny mana thiinh.»",
                    "ID": "23"
                },
                {
                    "text": "'Ba kanya tïme na kar lwaar mare kiree, ena put lwaar ko obwöre ma cïp Jwøk.",
                    "ID": "24"
                },
                {
                    "text": "Ni mana kwøŋ ö wøk kwaar ni dëëre da jïër; ni cakge nyeŋ gø ni Icøø.",
                    "ID": "25"
                },
                {
                    "text": "Køøre cään coki alwaarø ki gøøni, ni ö wøk no opuny Icøø ee maaø ki cere, ni cakge nyeŋ gø ni Jeekap. 'Ba kar kanya ö Rebëëka na nywøl obwöre moøgø, Aydhak cwiiye oløny na pïërabïciel. ",
                    "ID": "26",
                    "comment": "Jeekap ki dhi Ibaru tiere beeye dhaanhø mo maga opuny dhaanhø mør wala dhaanhø mo maya kar dhaanhø mør."
                },
                {
                    "title": "Kanya Ö Icøø Na Dwøk Lweth Mare Pwödhö",
                    "text": "'Ba kanya døøŋ obwöre moøgø, Icøø atïmö na dhaanhø mo dwaar ŋääe døc kiree, ni put bëëdö na ŋat paap. 'Ba Jeekap ena dhaanhø mo yie ee cïp piny jaak, ni bëëdö paac cooth.",
                    "ID": "27"
                },
                {
                    "text": "'Ba Aydhak mëër ki Icøø døc ni kaala Jeekap, kiper yie met ki rïŋ mo wø käle jïre ki baŋ dwaar ni wø came. 'Ba Rebëëka mëër ka Jeekap døc ni kaala Icøø.",
                    "ID": "28"
                },
                {
                    "text": "Dïcäŋ aciel ni Jeekap otëëdö ki kadø, Icøø aöö ki paap ni eno näk käci;",
                    "ID": "29"
                },
                {
                    "text": "ni kö Icøø jï Jeekap, na «A mooc ki gïno kwaar enøgø nee weedha, kiper aano näk käci.» Kiper manøgø nø nyeŋŋe acwøl ni Ëdöm.",
                    "ID": "30",
                    "comment": "Ëdöm ki dhi Ibaru tiere beeye kwaar"
                },
                {
                    "text": "'Ba Jeekap aköö, ni «Kwøŋ dööŋö marï ŋeew ki aani dïkwøŋ.»",
                    "ID": "31"
                },
                {
                    "text": "Ni kö Icøø, ni «Ennø, kara oløny ni cään ki man thøøa. ?Aŋø, dööŋö mara oduu ŋø jïra cøøn?»",
                    "ID": "32"
                },
                {
                    "text": "Ni kö Jeekapi, ni «Kwøŋ kööŋ dïkwøŋ nø;» ni put kööŋ, ni ŋeew dööŋö mare ki Jeekap.",
                    "ID": "33"
                },
                {
                    "text": "Køøre Jeekap Icøø amooe ki cam ki kat adaci; ni cäme ni mäthe ki pïï, ni ö maal ni aae, ni gïr dööŋö mare ee taaø jaak.",
                    "ID": "34"
                }
            ]
        },
        {
            "ID": "OT:GEN.26",
            "name": "Wïlöölö 26",
            "text": [
                {
                    "title": "Luumma Buuk Jwøki Jï Aydhak ",
                    "text": "'Ba meel mør acäŋ tägö bäät piny, køør meel mana kwøŋ tägö yïth nïra beet Eeberammi. Køøre Aydhak aa Gërar po Abimëlëk nyeny jø Pilitin.",
                    "ID": "1"
                },
                {
                    "text": "Ni ö Wuuö Jwøki ni nyooth ree jï Aydhak, ni kööe, ni «Kär niï cøøa Ijep; bëëdï yi ŋöömmo caana jïrï en.",
                    "ID": "2"
                },
                {
                    "text": "Pï piny yi ŋöömmi, ni bëëdï ni ïïna wëëllö; 'ba aano en buutï ni gwïëdha ïïni, kiper ŋöömö man bäre en ocïba jïrï ki nyïïkwaayï, ni wëëga kööŋ mana kööŋa ki gø jï wäru ma Eeberam thur kare.",
                    "ID": "3"
                },
                {
                    "text": "Ni tïïa nyïïkwaayï nee nyaacge ni caala ceer mo maal, ni wëëga ŋöömö man bäre en geni; ni ö wïth juurre mo bäät piny bëët ni gwïëdhi ki køørge.",
                    "ID": "4"
                },
                {
                    "text": "Gïïögø bëët otïïa kiper mana ö Eeberammi na leŋ dwøra ni gwøk luupa, ki ciik 'moa, ki gïïa cema ki pwöc 'moa bëët.»",
                    "ID": "5"
                },
                {
                    "text": "Køøre Aydhak aput bëëdö Gërar.",
                    "ID": "6"
                },
                {
                    "text": "'Ba kanya ö jø paanøgø na pëënyge eni kiper cïïe, ena köö, ni «Nyaanøgø beeye coka,» kiper ena lwäyö ki man caan gø ni cïïe, kiper ee caarø ni kanymør jø paanøgø eni 'näkge nääö jaak kiper Rebëëka na kïte mïërö.",
                    "ID": "7"
                },
                {
                    "text": "'Ba kanya nø bëëde kaace ki kany mo bäär mëëth, Abimëlëk nyeny jø Pilitin alwïthö wøk ki dha awëërnyeŋ, ni joot Aydhak ni kwääk ki cïïe ma Rebëëka.",
                    "ID": "8"
                },
                {
                    "text": "Køøre Abimëlëk Aydhak acwøle, ni kööe, ni «Ka adïëri møn, nyaani en beeye cïïï. ?Aperŋø na kööï ni ena coku?» Ni kö Aydhaki jïre, ni «Beeye kiper mana caara gø ni kanymør naa di nääö jaak kipere.»",
                    "ID": "9"
                },
                {
                    "text": "Ni kö Abimëlëki, na «?Agïnaŋø na tïïyï dëëtwa en? A kanymør nø, doo da dhaanhø aciel røk jøøi mo ci baŋ cïïï na dhaagø; ni tïme ni beeye ïïni na doo käl ajäla manøgøøni kiree bäätwa.»",
                    "ID": "10"
                },
                {
                    "text": "Køøre Abimëlëk jiye bëët aceme, ni kööe, ni «Ŋato gut nyenøgø jaak wala cïïe, ŋatøca wär thøøe.»",
                    "ID": "11"
                },
                {
                    "text": "'Ba Aydhak apurö yi ŋöömmögø, ni ciek caammi jïre døc cwiinaca. Ni ö Wuuö Jwøki ni gwïëth eni,",
                    "ID": "12"
                },
                {
                    "text": "ni tïme na kwäärö døc, ni ö kwärri mare ni meet ree, ni put tïmö ni cäätha maal;",
                    "ID": "13"
                },
                {
                    "text": "kiper eni jïre da pïïth dïëk ki pïïth dhäk ki jø tïïc mo thööth. 'Ba jø Pilitin cwïnyge ajïtö ki keec ki eni.",
                    "ID": "14"
                },
                {
                    "text": "Ni ö jø Pilitinni ni dïïrge ïïdhi moa näk okoony jø tïïci mo wänni ma Eeberam yïth nïra beede, ni pääŋge ge ki ŋøøm.",
                    "ID": "15"
                },
                {
                    "text": "Køøre Abimëlëk aköö jï Aydhak, ni «Aayï buutwa kany, kiper atïmö ni teeka ïïni døc ki waani.»",
                    "ID": "16"
                },
                {
                    "text": "Ni ö Aydhaki ni put kaagø wec, ni aae ni tïïc twïër mare yi goor Gërar, ni bëëde kaace.",
                    "ID": "17"
                },
                {
                    "text": "Køøre Aydhak ïïdhi mo pïï moa näk okoonyø yïth nïra beet wänni ma Eeberam acäŋ koonynyø, kiper mana näk odïïr jø Pilitin køør thøw Eeberam; ni cwøl ge ki nyeŋ moa dïkwøŋ na cøøri wänni ki ge.",
                    "ID": "18"
                },
                {
                    "text": "'Ba kanya ö jø tïïci mo Aydhak na kunyge yi gool mana en kaace, gena jïtö ki iith mo cwïër.",
                    "ID": "19"
                },
                {
                    "text": "Ni ö jø kwaathi mo Gërar ni pïëmge ki jø kwaath mo Aydhak, ni köge, ni «Pïï moi mowa.» Køøre Aydhak nyeŋ iith manøgø acwøle ni Ëcëk, kiper na pïëm jøøgø ki eni.",
                    "ID": "20"
                },
                {
                    "text": "Køøre gena cäŋ kunyö ki iith mør, ni cäŋge pïëm kipere thuwø, ni cwøl nyeŋ gø ni Citna.",
                    "ID": "21"
                },
                {
                    "text": "Ni daak ree kaace ni kuny jiye ki iith mør, 'ba ge kär pïëmö kipere këët; ni cwøl nyeŋ gø ni Rööböth, kiper ena köö, ni «Ennø, Wuuö Jwøk acïpö jïïø ki kany mo laac; øøno nyaai yi ŋöömmi nø.»",
                    "ID": "22"
                },
                {
                    "text": "Køøre Aydhak aay kaace ni ci Bëërcïïba.",
                    "ID": "23"
                },
                {
                    "text": "Ni ö Wuuö Jwøki ni nyooth ree jïre yi wäänögø kiree, ni kööe, ni «Aana Jwø wäru ma Eeberam; kärï lwäyö, kiper a ena buutï. Ïïno gwïëdha, ni meeda nyïïkwaayï ni nyaacge ki køør dhaanhnha ma Eeberam.»",
                    "ID": "24"
                },
                {
                    "text": "Køøre Aydhak atïïö ki gïn wø cïp olämme bääte kaace, ni wøør nyeŋ Wuuö Jwøk, ni gur oduŋkaare moe piny kaace; ni ö jø tïïci moe ni kunyge ki iith kaace. ",
                    "ID": "25"
                },
                {
                    "title": "Kanya Dwät Aydhaki Ka Abimëlëk",
                    "text": "Køøre Abimëlëk aö baŋ Aydhak ki paare na näk Gërar, ni bee eni ki nyinyïme ma Aköjath, ki Piköl ŋata näk kwääy lwaak mare.",
                    "ID": "26"
                },
                {
                    "text": "Ni kö Aydhaki jïge, na «?Agïnaŋø na öömu baŋa, ni uuno nø männö ki aani, ni riemmu aani buutu?»",
                    "ID": "27"
                },
                {
                    "text": "'Ba gena köö, na «Ajootwa møn ka adïëri ni Wuuö Jwøk ena buutï; ni beeye ni köwa ennø, ni beerra man kööŋø yïthakiyø ki ïïni, nee ø tudø ki luubö ki ïïni,",
                    "ID": "28"
                },
                {
                    "text": "kiper nee bäŋe gïn mo raac mo tïïyï dëëtwa, kaawat mana kärwa ïïni gudö ni kärwa tïïö ki gïn mo raac dëërï, 'ba beeye gïn mo beer keere na tïïcwa, këël mana wëëkwa ïïni wääth ki met ec jaak. Ni ennø, ï nëënï ni ïïna dhaanhø mo ogwïëth Wuuö Jwøki møn.»",
                    "ID": "29"
                },
                {
                    "text": "Kanyøgø Aydhak cam mo päl ajiiŋŋe jïge, ni cämge ni mäthge.",
                    "ID": "30"
                },
                {
                    "text": "Køøre na tïme na amöölla cøøn gena päny maal ni kööŋge yïthakicge; ni ö Aydhaki ni wëëk geni wääth, ni putge aay buute ni yïthge met.",
                    "ID": "31"
                },
                {
                    "text": "'Ba na poode na dïcäŋögø kiree, jø tïïc mo Aydhak aö baŋe ni ge køpa gïr iith mana koonyge, ni köge jïre, ni «Iith atuc.»",
                    "ID": "32"
                },
                {
                    "text": "Ni ö Aydhaki ni put nyeŋ iidhøgø cwøl ni Cïïba; kiper manøgø nø, nyeŋ pääny mana en kaace poot cwøl ni Bëërcïïba këël dïcäŋi ennø.",
                    "ID": "33"
                },
                {
                    "text": "'Ba kanya tïm Icøø ni cwiiye pïëraŋween, ena nyöömmö ki mään ariiø ma nyïï jø Këth, ni beege Judit nyi Bëëri ki Bacimat nyi Ëlön.",
                    "ID": "34"
                },
                {
                    "text": "Ni ö gïr nyïgöge ni tïme na pänh cwïny mo dwøŋ jï Aydhak ki Rebëëka.",
                    "ID": "35"
                }
            ]
        },
        {
            "ID": "OT:GEN.27",
            "name": "Wïlöölö 27",
            "text": [
                {
                    "title": "Kanya Ö Jeekapi Na Gwïëthi Ya Wänni Ki Køør Cwøk Mare",
                    "text": "'Ba kanya nø tïm Aydhaki ni dwøŋ, ni nyeŋŋe rääbö ni ba nëënö døøc këët, wääde ma Icøø na näk kanynye acwøle, ni kööe jïgø, ni «Nyie wääda.» Ni kö Icøø jï wänni, ni «Aani en.»",
                    "ID": "1"
                },
                {
                    "text": "Ni kö Aydhaki, ni «Ennø, aana nø døøŋŋø ni dïcäŋ man thøøa yie kiree kuua.",
                    "ID": "2"
                },
                {
                    "text": "'Ba ennø, beerra man lwørï jap dwaar moï, na näk athëëre moï ka atum marï, ni ciï paap baŋ dwaar ni kännï ki rïŋö jïra;",
                    "ID": "3"
                },
                {
                    "text": "ni tëënnï aani ki cam mo met døc mo yia met ki gø, ni kälï gø baŋa nee cama, kiper niï gwïëdha kany pooda naa poot kär thøw en.»",
                    "ID": "4"
                },
                {
                    "text": "'Ba kanya ö Aydhaki na cään wääde ma Icøø, Rebëëka bëëdö ni ïthe ee ciiø ni wïnynya luup moøgø. Køøre kanya nø aa Icøø paap baŋ dwaar nee jïte ki rïŋö mo käl paac,",
                    "ID": "5"
                },
                {
                    "text": "Rebëëka aköö jï wääde ma Jeekap, ni «Ennø, luubö mør awïnynya dhi wäru ni cäänna coku ma Icøø, ni kööe",
                    "ID": "6"
                },
                {
                    "text": "ni Icøø känne jïre ki rïŋö, ni thaal gø ni met døc nee came, kiper nee gwïëdhe nyïm Wuuö Jwøk kany poode ni eni poot kär thøw ice.",
                    "ID": "7"
                },
                {
                    "text": "'Ba ennø wääda, wïny dwøra man caana jïrï en.",
                    "ID": "8"
                },
                {
                    "text": "Ci kaal kaace ni kännï jïra ki nyïïdïëk ariiø ma atëëe mo beyø, kiper nee thaala na cam mo met døc jï wäru, ni caala man wø met yie ki gø.",
                    "ID": "9"
                },
                {
                    "text": "Køøre nø, kïthï baŋ wäru nee came, kiper niï gwïëdhe kany poode ni eni poot kär thøw ice.»",
                    "ID": "10"
                },
                {
                    "text": "'Ba adwøk Jeekapi jï menni ma Rebëëka, ni «Kare møn nø; a coka ma Icøø kaa dhaanhø mo dëëre da jïër, ni aani aana dhaanhø mo dëëra pøøth jaak.",
                    "ID": "11"
                },
                {
                    "text": "Kanymør wära noo mul dëëra, eni köö naa pääta gø, ni manøgøøni caana gø naa käla acïëni bääta ni paa gwïëth.»",
                    "ID": "12"
                },
                {
                    "text": "'Ba menni aköö jïgø, ni «Nyie wääda, acïëni marï bee, oen bääta. Leŋ dwøra keere; ciï ni kälï gïïa caana jïrï baŋa.»",
                    "ID": "13"
                },
                {
                    "text": "Køøre ena aay ni lwør nyïïdïëk, ni put ge kälö jï menni; ni ö menni ni tïïe ki cam mo met døc ni caala man wø met yi Aydhaki ki gø wø bëëde.",
                    "ID": "14"
                },
                {
                    "text": "Ni ö Rebëëka ni lwør abïïk wääde ma Icøø na näk kanynye; ni beege abïïge moa beyø døc na en yi øtø buute, ni røø ge dëër wääde ma Jeekap na thiinh.",
                    "ID": "15"
                },
                {
                    "text": "Ni rïëp pëët nyïïdïëk moøgø ceŋ wääde ki ŋute na pøøth.",
                    "ID": "16"
                },
                {
                    "text": "Ni cïp cama met døc na tïïe cer wääde ma Jeekap.",
                    "ID": "17"
                },
                {
                    "text": "Ni put Jeekapi ö baŋ wänni, ni kööe, na «Awuuö.» Ni kö Aydhaki, ni «Aani en. ?Aŋø, ïïna wääda mane?»",
                    "ID": "18"
                },
                {
                    "text": "Ni kö Jeekapi jï wänni, ni «Aana Icøø na näk kanynyï; gïna caanï jïra atïïa. Ö maal nø, ni camï rïŋö mana käla, naa gwïëthï.»",
                    "ID": "19"
                },
                {
                    "text": "'Ba Aydhak aköö jï wääde, na «?Aŋø nyie wääda, iï laar joot yi wäne kawaane en?» Ni kö Jeekapi, ni «Kiper beeye Wuuö Jwøk, Jwøk marï, na tïïc gø nee laar lønyø jïra.»",
                    "ID": "20"
                },
                {
                    "text": "Køøre Aydhak aköö jï Jeekap, ni «Nyie wääda, beerra man nyänhnhï buuta, nee dëërï mula ki man näk ïïna wääda ma Icøø møn wala paa ïïni.»",
                    "ID": "21"
                },
                {
                    "text": "Ni ö Jeekapi ni put nyiik buut wänni ma Aydhak, ni ö Aydhaki ni mul dëër wääde, ni kööe, ni «Dwøl bëëdö keda dwør Jeekap, 'ba ceŋ beege ceŋ Icøø.»",
                    "ID": "22"
                },
                {
                    "text": "'Ba Aydhak wääde käre ŋiiø, kiper mana tïme ni ceŋŋe da jïër ni caala ceŋ coki ma Icøø. 'Ba kanya tïme ni manynya man gwïëth gø,",
                    "ID": "23"
                },
                {
                    "text": "ena cäŋ pëënynyö, ni kööe, «?Ka adïëri møn, ïïna wääda ma Icøø?» Ni kö Jeekapi, ni «Beeye aani.»",
                    "ID": "24"
                },
                {
                    "text": "Ni kö Aydhaki, ni «Käl gïna kälï ki paap baŋa nø, nee rïŋ wääda cama, kiper niï gwïëdha.» Ni put cam kälö jï wänni, ni cäme; ni ö Jeekapi ni känne jï wänni ki køøŋ nyïïomøki thuwø, ni mädhe.",
                    "ID": "25"
                },
                {
                    "text": "Køøre Aydhak aköö jï wääde, ni «Nyie wääda, beerra man nyänhnhï buuta kany ni nuumï dhaa.»",
                    "ID": "26"
                },
                {
                    "text": "Ni ö Jeekapi ni nyiik buute ni nuum dhi gø. 'Ba kanya ŋwääc ŋwääny abïïk wääde, wääde agwïëdhe, ni kööe, ni «Ennø, ŋwääny dëër wääda, ŋwääi keda ŋwääny paap mo ogwïëth Wuuö Jwøki.",
                    "ID": "27"
                },
                {
                    "text": "Beerra man ö Jwøki ni wëëk thööy mo maal ïïni, ki lurö mar ŋöömö; ni mooc ïïni ki bëëlö mo päl, ki kwøk nyïïomøki mo thööth;",
                    "ID": "28"
                },
                {
                    "text": "beerra man tïm wïth juurre ni tïnynya ïïni, ni këëlge cøŋge piny nyïmï ni wøørge ïïni; ni tïmï ni ïïna kwäärö wïth nyïïmeru, ni ö geni ni këëlge cøŋge piny nyïmï ni wøørge ïïni. Acïëni oen bäät jø ocien ïïni, ni ö gwïëthi ni en bäät jø ogwïëth ïïni.» ",
                    "ID": "29"
                },
                {
                    "title": "Kanya Ö Icøø Na Räny Cwïnye Ki Coki",
                    "text": "'Ba kanya løny Aydhaki ki gwïëth Jeekap, ni Jeekap onø aa wøk buut wänni ma Aydhak, coki ma Icøø aput pïï ki baŋ dwaar.",
                    "ID": "30"
                },
                {
                    "text": "Ni tïïe ki cam mo met døc thuwø, ni käl gø baŋ wänni; ni kööe jï wänni, na «Awuuö, ö maal nø, ni camï rïŋ wäädï, naa gwïëthï.»",
                    "ID": "31"
                },
                {
                    "text": "Ni kö wänni ma Aydhak, na «?Aŋø, ïïna ŋa?» Ni kö Icøø, ni «Aana wäädï ma Icøø, na näk kanynyï.»",
                    "ID": "32"
                },
                {
                    "text": "Køøre Aydhak dëëre atïmö ni miel døc, ni kööe, na «?Aŋata ŋa na kwøŋ öö ki rïŋö ya adïëti ni käl gø baŋa, ni cama gø bäre kanya poode niï poot kär öö, ni nø gwïëdha gø? Ni ka adïëri møn, bee eni noo gwïëth.»",
                    "ID": "33"
                },
                {
                    "text": "'Ba kanya ö Icøø na wïny dwør wänni, ena köök ki dwøl mo päl døc, ni jwöŋe ni cwïnye ee keeyø døc kiree, ni kööe jï wänni, ni «Wui, Awuuö, gwïëth aani, gwïëth aani thuwø.»",
                    "ID": "34"
                },
                {
                    "text": "Ni kö Aydhaki, ni «Coku anø öö ki cwøk, ni ö gwïëthi mana daa ï gwïëdhö ki gø ni ci jïre.»",
                    "ID": "35"
                },
                {
                    "text": "Køøre Icøø aköö, na «Aŋø, nyeŋŋe kaa Jeekap møn, ni beeye ni put kara manynyø kwöre ariiø en. Dïkwøŋ dööŋö mara akwøŋ lwør; kawaane ennø, gwïëth mana di a gwïëdhö ki gø acäŋ lwørrø.» Ni cäŋ Icøø köö, na «?Aŋø, caana gø ni bäŋ gwïëth mo odööŋ jïra këët nø?»",
                    "ID": "36"
                },
                {
                    "text": "'Ba aløk Aydhaki, ni kööe jï Icøø, ni «Ennø, Jeekap atïïa na kwäärö marï, ni cïba jø tuuŋe bëët jïre na jø tïïc moe; ni mooa eni ki bëëlö mo päl, ki køøŋ nyïïomøki. ?Age ennø nyie wääda, agïnaŋø noo tïïa kiperï këët ennø?»",
                    "ID": "37"
                },
                {
                    "text": "'Ba Icøø aköö jï wänni, na «?Aŋø Awuuö, beeye gwïëth aciel keere na en jïrï? Wui Awuuö, gwïëth aani, gwïëth aani thuwø.» Køøre Icøø aput jwøk døc kiree.",
                    "ID": "38"
                },
                {
                    "text": "'Ba aløk wänni ma Aydhak, ni kööe, ni «Ennø, ïïno bëëdö ni karï bäär ki lurö mar ŋöömö, ki thööy mo maal.",
                    "ID": "39"
                },
                {
                    "text": "Ïïno bëëdö na ŋat tøŋ, ni tïnynyï coku; 'ba kanyo cwat yiï ki bëëtö manøgø, teek mare ojarï wøk bäätï.»",
                    "ID": "40"
                },
                {
                    "text": "Køøre Icøø cwïnye ajïtö ki gïn mo raac ki Jeekap kiper gwïëth mana joode baŋ wänni; ni ö Icøø ni cääne ki cwïnye keere, ni kööe, ni «Nïr kïmmö kiper thøw wära kare aløny ni cään; kar kaaca nø, coka ma Jeekap onääa.»",
                    "ID": "41"
                },
                {
                    "text": "'Ba Rebëëka luup moa car kanynye ma Icøø, kanya caani jïre, ena jääk baŋ wääde ma Jeekap na thiinh nee ööe, ni kööe jïgø, ni «Ennø, coku ma Icøø cwïnye ee cïp piny, ni cädö niï nääe nääö.",
                    "ID": "42"
                },
                {
                    "text": "'Ba ennø bee, nyie wääda, leŋ dwøra; ö maal ni reŋŋï Aaren baŋ coka ma Leeban;",
                    "ID": "43"
                },
                {
                    "text": "ni bëëdï buute kaace di turu, këël mano ö gïna lïëth ni en cwïny coku ice noo kwöye,",
                    "ID": "44"
                },
                {
                    "text": "këël mano aac gootø mar coku mana goote ki ïïni ki gø, ni wïl wïïe ki gïïa tïïyï dëëre. Køøre nø, aano jääŋ baŋï niï duuï ki kunöce. ?Aŋø, wïthu doo dïdö karuriet ki dïcäŋ aciel buuta møn?»",
                    "ID": "45"
                },
                {
                    "text": "Køøre Rebëëka aköö jï Aydhak, ni «Aana ööl ki bëëtö bäät piny kiper määrögø na nyïï jø Këth yøø. ?Aŋø, ni näk mo Jeekap cäŋa nyöömmö ki dhaagø dëët nyïï jø Këth, na näk wëëk ŋøømmi, ni caala moi ii, ba theemma man thøøa jaak nø?»",
                    "ID": "46"
                }
            ]
        },
        {
            "ID": "OT:GEN.28",
            "name": "Wïlöölö 28",
            "text": [
                {
                    "title": "Kanya Ö Aydhaki Na Kööm Jeekap Nee Nyöömme Ri Tuuŋge",
                    "text": "Køøre Aydhak Jeekap acwøle ni gwïëth gø, ni kööm gø, ni kööe jïgø, ni «Kär niï nyöömmö ki dhaagø røk nyïïakuk Keenan, paan bëëdø yie en.",
                    "ID": "1"
                },
                {
                    "text": "Ö maal, ni ciï Padan-Aram, dhi øt kwaru ma Batuël wää meru, ni nyöömmï ki dhaagø kaace dëët nyïï nääru ma Leeban cöök meru.",
                    "ID": "2"
                },
                {
                    "text": "'Ba Jwøk na en teeki jïre ïïno gwïëdhe, ni tïïc ïïni niï kännï ki nyïëdi ni nyaayï, ni tïmï ni ïïna lwaa wï jur.",
                    "ID": "3"
                },
                {
                    "text": "Ni ö Jwøki ni cïp gwïëth mana gwïëth Eeberam ki gø jïrï ki nyïïkwaayï bëët, kiper nee ŋöömmo bëëdï yie ni ïïna wëëllö enø nee lwørï na marï, ni beeye ŋöömma cïp Jwøki jï Eeberam.»",
                    "ID": "4"
                },
                {
                    "text": "Køøre Aydhak Jeekap awëëk wääth, ni ci Padan-Aram baŋ Leeban o Batuël nyï Aram, na näk cok Rebëëka mii Jeekap ki Icøø.",
                    "ID": "5"
                },
                {
                    "text": "'Ba ajoot Icøø ni Aydhak Jeekap ee gwïëdhö ni wëëk gø wääth man ci Padan-Aram, nee nyöömme ki dhaagø kaace; ni jooti Icøø thuwø ni Aydhak Jeekap agwïëdhe ni kööm gø ki man ba nyöömme røk nyïïakuk Keenan.",
                    "ID": "6"
                },
                {
                    "text": "Ni joot gø thuwø ni Jeekap dwør wänni ki menni ee leŋø ni put aa Padan- Aram.",
                    "ID": "7"
                },
                {
                    "text": "Køøre aput Icøø ŋäc ni wänni ma Aydhak yie raac ki nyïga näk nyïï jø Keenan.",
                    "ID": "8"
                },
                {
                    "text": "Ni ö Icøø ni ci baŋ Icmiel wär Eeberam, ni nywøm nyi Icmiel ma Maalët cok Nebayöt, ni meet gø bäät määre moa kwøŋ nywøm. ",
                    "ID": "9"
                },
                {
                    "title": "Kanya Ö Jwøki Na Cääne Ki Jeekap Ki Yïth Lääk",
                    "text": "'Ba Jeekap atïŋŋö Bëërcïïba ni cøøa Aaren.",
                    "ID": "10"
                },
                {
                    "text": "Ni pïïe kany mør dï paap ni but kaace, kiper mana päth cäŋŋi. Ni lwør kïdi aciel røk kïte moa en kaace, ni but piny ni thäänhe ki gø.",
                    "ID": "11"
                },
                {
                    "text": "Køøre ena lägö kede doo ogat mo ocwöth piny mo wïïe okëët maal; ni nyïïatwieli mo Jwøk cøøa maal ni duua piny ki bääte.",
                    "ID": "12"
                },
                {
                    "text": "Ni kar kanyøgø Wuuö Jwøk cuŋŋa bääte, ni kööe, ni «Aana Wuuö Jwøk, na näk Jwø kwaru ma Eeberam ki wäru ma Aydhak; ŋöömmi bäre ni ïïno but piny yie en, cïba cïbö jïrï ki nyïïkwaayï.",
                    "ID": "13"
                },
                {
                    "text": "Ni tïïa kwään nyïïkwaayï ni caala tør bäät piny, ni nyaayu ni këëtu but piny karge bëët ki jï løø kur tuul-cäŋ ki jï løø kur pänh-cäŋ; 'ba wïth tuŋi bëët mo bäät piny ogwïëth ki køørï ki nyïïkwaayï.",
                    "ID": "14"
                },
                {
                    "text": "Ni ennø, a ena buutï, ni kany oci yie jaak ï gwøa gwøø, ni duua ïïni yi ŋöömmi; kiper ï ba wiia këël mano tïïa gïna caana jïrï en.»",
                    "ID": "15"
                },
                {
                    "text": "Køøre Jeekap apäy ki yïth niine, ni kööe, ni «Ka adïëri møn, Wuuö Jwøk ena kany, 'ba kuua ni ena kany.»",
                    "ID": "16"
                },
                {
                    "text": "'Ba ena lwäyö, ni kööe, ni «Kany beeye kany mo di lwäyö ki yie, ni beeye kar bëëtö mar Jwøk møn kiree, ni man beeye dhi øtjöö mar maal.»",
                    "ID": "17"
                },
                {
                    "text": "'Ba na tïme na amöölla cøøn Jeekap aö maal, ni lwør kïdi mana thäänhe ki gø, ni cwöth gø piny kaace na nyuudhi, ni thii maaw wï gø.",
                    "ID": "18"
                },
                {
                    "text": "Ni ö Jeekapi ni cwøl nyeŋ kaace ni Bëthël; 'ba dïkwøŋ nyeŋ päänya en yi ŋöömmögø cwøl ni Löja.",
                    "ID": "19",
                    "comment": "Bëthël ki dhi Ibaru tiere beeye kar bëëtö mar Jwøk."
                },
                {
                    "text": "Køøre Jeekap akööŋ, ni kööe, ni «Ni näk Jwøk puta en buuta møn, ni gwøk aani ki wääth man caadha en, ni mooc aani ki gïn mo cama, ka abïï mo røøa dëëra,",
                    "ID": "20"
                },
                {
                    "text": "ni duu aani po wära ni dëëra jööt, Wuuö Jwøk puta bëëtö na Jwøk mara møn.",
                    "ID": "21"
                },
                {
                    "text": "Ni ö kïnni ni yaa cwöth piny na nyuudhi en ni tïme na gïn mo nyootha kar bëëtö mar Jwøk; ni gïï ocïp Jwøki jïra bëët, paac wïthge cïba cïbö jïre thuwø.»",
                    "ID": "22"
                }
            ]
        },
        {
            "ID": "OT:GEN.29",
            "name": "Wïlöölö 29",
            "text": [
                {
                    "title": "Kanya Ö Jeekapi Na Pïïe Baŋ Nääri ",
                    "text": "Køøre Jeekap atïŋŋö ni put wääth ni pïïe yïth ŋøøp jø wø bëëdö jï løø kur tuul-cäŋ.",
                    "ID": "1"
                },
                {
                    "text": "'Ba na lwïthe, iith ajoode dï pwöla, ni joot athwöe adäk mo pïïth dïëk no obut piny bäät iidhøgø, ni beeye iith wø maathge obëëde. 'Ba kïdi mana en dhi iith manøgø beeye kïdi mo dwøŋ døc.",
                    "ID": "2"
                },
                {
                    "text": "Ni kany wø ö dïëki bëët wø cooŋi kanya aciel kaace, jø kwaath kïdi wø ŋielge wøk, ni maathge dïëk, ni cäŋge kïdi dwøk kare dhi iith manøgø.",
                    "ID": "3"
                },
                {
                    "text": "Kanyøgø Jeekap aköö jï jø kwaath, ni «?Nyie jaay nyïïmera, uuna jø kaa?» Ni köge, ni «Waana jø Aaren.»",
                    "ID": "4"
                },
                {
                    "text": "Ni kööe jïge, ni «Leeban nyïkwaar Neeyör ŋäyu?» Ni köge, ni «Yaa, eni ŋäcwa.»",
                    "ID": "5"
                },
                {
                    "text": "Ni cäŋ Jeekapi köö jïge, ni «?Eni dëëre jööt?» Ni köge, ni «Yaa, dëëre jööt; këël nyaare ma Reecal beeye ni ööi ki dïëk ice.»",
                    "ID": "6"
                },
                {
                    "text": "Ni kööe, ni «Ennø, cäŋ poot dwøŋ, ni paa kare ki man cooŋ dïëk kanya aciel kar kany nø. Maathu geni ki pïï nø, ni cou, ni kïthu geni baŋ luum.»",
                    "ID": "7"
                },
                {
                    "text": "'Ba gena köö, ni «Manøgø ba tïïcwa këël mano ö dïëki bëët noo cooŋge dëëtge kanya aciel, noo ŋïël kïdi wøk mana en dhi iith; køøre nø, dïëk maathwa maadhø ki pïï nø.»",
                    "ID": "8"
                },
                {
                    "text": "'Ba kanya poode ni poot cäänö ki jøøgø, Reecal aput pïï ki dïëk wänni, kiper bee eni ni kwaac geni.",
                    "ID": "9"
                },
                {
                    "text": "'Ba kanya ö Jeekapi na joot Reecal nyi nääri ma Leeban cöök menni, ki dïëk nääri ma Leeban, Jeekap aput cøø, ni ŋïël kïdi wøk mana en dhi iith, ni maath dïëk nääri ma Leeban.",
                    "ID": "10"
                },
                {
                    "text": "Køøre Jeekap dhi Reecal anuume ni put jwøk.",
                    "ID": "11"
                },
                {
                    "text": "Ni ö Jeekapi ni caan tuuŋ jï Reecal ki man näk gena tuuŋ ki wää gø, ni eni beeye o Rebëëka, ni ö Reecalli ni reŋ paac ni waac gø jï wänni.",
                    "ID": "12"
                },
                {
                    "text": "'Ba kanya ö Leeban na wïny ööny o coki ma Jeekap, ena put reŋ baŋe nee røømge ki gø, ni gääm gø ni nuum dhi gø, ni käl gø paare. Ni ö Jeekapi ni caan jammi bëët jï Leeban.",
                    "ID": "13"
                },
                {
                    "text": "Ni kö Leeban jïgø, ni «Ka adïëri møn, ïïna tuuŋwa mana näk rem dëëra kiree.» Ni ö Jeekapi ni put bëëdö ki dwääy aciel buut Leeban. ",
                    "ID": "14"
                },
                {
                    "title": "Jeekap Manynya Reecal Nee Nywøme",
                    "text": "Køøre Leeban aköö jï Jeekap, na «?Aŋø, a diï puta tïnynyö jaak nø ni bäŋ gïrpiny kiper mana näk øøna tuuŋ? Caan jammi moo magï baŋa.»",
                    "ID": "15"
                },
                {
                    "text": "'Ba Leeban da nyïïe ariiø; ni nyeŋ mana dwøŋ beeye Liia, ni ö nyeŋ mana thiinhnhi ni näk Reecal.",
                    "ID": "16"
                },
                {
                    "text": "Ni Liia beeye nyakøø mo nyeŋŋe therø, 'ba Reecal kïte mïërö ki dëëre bäre, këël täärnyïme.",
                    "ID": "17"
                },
                {
                    "text": "'Ba Jeekap mëër ka Reecal døc, ni kööe jï Leeban, ni «Aani ïïno tïnynya ki cwiiri abïriiø kiper nyaarï ma Reecal na thiinh.»",
                    "ID": "18"
                },
                {
                    "text": "Ni kö Leeban, ni «Theemma eni ki man cïba gø jïrï ki mana daa gø cïbö jï dhaanhø mør; bëëdï buuta.»",
                    "ID": "19"
                },
                {
                    "text": "Køøre Jeekap atïïö ki cwiiri abïriiø kiper Reecal, ni cwiiyøgø nëëni keda nïne mo nøk jaak, kiper mana bëëde ni mëër ki Reecal døc. ",
                    "ID": "20"
                },
                {
                    "title": "Kanya Ö Jeekapi Na Nywøm Liia Ki Reecal",
                    "text": "Køøre Jeekap aköö jï Leeban, ni «Wëëk a cïïa nø, nee ö baŋa, kiper kanya wäŋŋa athum.»",
                    "ID": "21"
                },
                {
                    "text": "Ni ö Leeban ni cooŋ jø paanøgø bëët kanya aciel, ni tïïe ki cam nywöm.",
                    "ID": "22"
                },
                {
                    "text": "'Ba na tïme na wïthïënhö, Leeban nyaare ma Liia alwøre, ni käl gø baŋ Jeekap; ni ö Jeekapi ni ci baŋ gø na dhaagø.",
                    "ID": "23"
                },
                {
                    "text": "'Ba Leeban nyaan ma ŋat tïïc mare mo nyeŋŋe Dhelpa, acïbe jï nyaare ma Liia nee tïme na ŋat tïïc mare.",
                    "ID": "24"
                },
                {
                    "text": "'Ba na tïme na amöölla, ajoot Jeekapi ni beeye Liia. Ni kööe jï Leeban, na «?Agïnaŋø na tïïyï dëëra en? ?Aŋø, paa Reecal na tïnynya ïïni kipere na bëëde? ?Aperŋø nø na nøønï aani en?»",
                    "ID": "25"
                },
                {
                    "text": "'Ba Leeban aköö, ni «Manøgø paa kööŋŋö mar powa, ki man nywøm ŋata thiinh ni ŋata dwøŋ poodi.",
                    "ID": "26"
                },
                {
                    "text": "Thöör jwøk mar nywöm man turu nø, køøre nyiwa maya ocïpwa jïrï thuwø, køøre nø ï cäŋa tïïö jïra ki cwiiri abïriiø møøk.»",
                    "ID": "27"
                },
                {
                    "text": "Ni ö Jeekapi ni jïëc gø, ni thöör jwøk mar nywöm mar Liia, ni ö Leeban ni cïp nyaare ma Reecal jïgø na cïïe.",
                    "ID": "28"
                },
                {
                    "text": "'Ba Leeban nyaan ma ŋat tïïc mare mo nyeŋŋe Bila, acïbe jï nyaare ma Reecal nee tïme na ŋat tïïc mare.",
                    "ID": "29"
                },
                {
                    "text": "Ni ö Jeekapi ni ci baŋ Reecal na dhaagø thuwø. 'Ba Jeekap mëër ka Reecal døc ni kaala Liia, ni ö Jeekapi ni cäŋ tïïö ki cwiiri abïriiø møøk jï Leeban. ",
                    "ID": "30"
                },
                {
                    "title": "Obwöre Moa Joot Jeekapi",
                    "text": "'Ba kanya jooti ya Wuuö Jwøki ni Liia ba mëërö ki gø døøc, Liia akønye ki man jïte ko obwöre, ni dööŋ Reecalli ni bäŋ obwöre jïre.",
                    "ID": "31"
                },
                {
                    "text": "Ni ö Liia ni jït yie ki dhaanhø, ni lwaare ki gø na dïcwøø, ni cak nyeŋ gø ni Ruben, kiper mana kööe, ni «Wuuö Jwøk can mara ajoode, 'ba ki mano täge ennø, cwøra otïmö ni mëër ki aani.»",
                    "ID": "32"
                },
                {
                    "text": "Køøre Liia yie acäŋ jïtö ki dhaanhø, ni lwaare ki gø na dïcwøø, ni kööe, ni «Wuuö Jwøk ki man näk ba mëërö ki aani awïnynye, ni beeye tiere ni cäŋ nyilaal man cïpö jïra en.» Ni ö Liia ni cak nyeŋ wääde ni Cimien.",
                    "ID": "33"
                },
                {
                    "text": "Køøre Liia yie acäŋ jïtö ki dhaanhø, ni lwaare ki gø na dïcwøø, ni kööe, ni «Køør man ennø, cwøra puta dwätö ki aani, kiper ena jïtö ko obwöre adäk ma cwøw mo yaa nywølø.» Kiper manøgønø nyeŋ wääde aput cak ni Libay.",
                    "ID": "34"
                },
                {
                    "text": "Køøre Liia yie acäŋ jïtö ki dhaanhø, ni lwaare ki gø na dïcwøø, ni kööe, ni «Yie man nø Wuuö Jwøk pwøa pwøø.» Kiper manøgø nø, nyeŋ wääde acaae ni Juuda. Ni put cuŋŋö køør obwöre moøgø.",
                    "ID": "35"
                }
            ]
        },
        {
            "ID": "OT:GEN.30",
            "name": "Wïlöölö 30",
            "text": [
                {
                    "text": "'Ba kanya ö Reecalli na joot gø ni bäŋ obwöre mo ege nywølø jï Jeekap, cwïnye ajïtö ki këëny ki coki ma Liia, ni kööe ki Jeekap, «A manynya man nyöötï kööra ko obwöre, 'ba ni näk ï ba nyööt kööra, theemma man thøøa jaak.»",
                    "ID": "1"
                },
                {
                    "text": "'Ba Jeekap awëër døc ki Reecal, ni kööe, «?Aŋø, aana Jwøk na män ïïni ki man nyöödï ko obwöre?»",
                    "ID": "2"
                },
                {
                    "text": "Ni kö Reecalli, ni «Ŋat tïïc mara ma Bila en; ci baŋe na dhaagø, nee nyööde jïra ko obwöre, kiper naa jïta ko obwöre ki ree.»",
                    "ID": "3"
                },
                {
                    "text": "Køøre Reecal Bila na näk ŋat tïïc mare amëëk cwøre ma Jeekap, ni ö Jeekapi ni ci baŋ gø.",
                    "ID": "4"
                },
                {
                    "text": "Ni ö Bila ni jït yie ki dhaanhø, ni lwaare ki gø na dïcwøø.",
                    "ID": "5"
                },
                {
                    "text": "Køøre Reecal aköö, ni «Jwøk aana ŋunne, ni wïny dwøra møn, ni put aani mooc ki nyilaal ma dïcwøø.» Kiper manøgønø, nyeŋ gø aput cak ni Daan.",
                    "ID": "6"
                },
                {
                    "text": "Ni ö Bila na näk ŋat tïïc mar Reecal ni cäŋ yie jïtö ki dhaanhø, ni lwaare ki gø, ni jïtge ki riet nyilaal ma dïcwøø ki Jeekap.",
                    "ID": "7"
                },
                {
                    "text": "Kanyøgø Reecal aköö, ni «Waana läädö døc ki coka, ni kaadha cere.» Ni ö Reecalli ni cak nyeŋ nyilaal ni Naptali.",
                    "ID": "8"
                },
                {
                    "text": "'Ba na ö Liia na joot gø ni eno cuŋŋö ni ba nyööti, ŋat tïïc mare na näk Dhelpa akäle ni cïp gø jï Jeekap na dhaagø.",
                    "ID": "9"
                },
                {
                    "text": "Ni ö Dhelpa ŋat tïïc mar Liia ni nyöötge ki Jeekap ki nyilaal ma dïcwøø.",
                    "ID": "10"
                },
                {
                    "text": "Kanyøgø Liia aköö, ni «Dëëra gum møn.» Køøre nyeŋ nyilaal acaae ni Gaat.",
                    "ID": "11"
                },
                {
                    "text": "Ni ö Dhelpa ŋat tïïc mar Liia ni cäŋge nyöötö ki Jeekap ki riet nyilaal ma dïcwøø.",
                    "ID": "12"
                },
                {
                    "text": "Ni kö Liia, ni «Aana jïtö ki met ec; ennø, met ec mara caan määnni caanø.» Køøre nyeŋ nyilaal acaae ni Acer.",
                    "ID": "13"
                },
                {
                    "text": "'Ba kanya tïme na kar kac ki beel, Ruben aci yi pwödhö ni jïte ki nyïïjenni mo ociek, mo caala nyïï ocøøk, ni käl geni jï menni ma Liia. Ni kö Reecalli jï Liia, na «A kwaya ïïni ki man mooyï aani røk nyïïjenni moa käl wäädï jïrï.»",
                    "ID": "14",
                    "comment": "Teeŋ nyïïjenni moøgø, kar kaaca beege nyïïjenni mo oŋäädhö ni dhaanhø kønye kønyø ki man jïte ki nyilaal."
                },
                {
                    "text": "'Ba Liia aköö jïgø, «?Aŋø, ki mana mayï cwøra ki jïrï beeye gïn mo jööt jaak? ?A ennø, ï manynya man cäŋï nyïïjer wääda källö thuwø?» Køøre Reecal aköö, ni «Beerra man but Jeekapi buutï dïwääni na kar nyïïjenni moa käl wäädï noo cïpï jïra.»",
                    "ID": "15"
                },
                {
                    "text": "'Ba kanya duu Jeekapi ka abøøya ki yi pwödhö, Liia aci kuna røømge ki gø, ni kööe jïgø, ni «Wärï ö baŋa dïwääni, kiper ïïna ŋeea ki nyïïjenni mo wääda.» Køøre Jeekap aci baŋ Liia dïwäänögø.",
                    "ID": "16"
                },
                {
                    "text": "Ni ö Jwøki ni wïny mar Liia, ni ö Liia ni jït yie ki dhaanhø, ni lwaare ki gø, ni jootge bïï obwöre ma dïcwøø ki cwøre ma Jeekap.",
                    "ID": "17"
                },
                {
                    "text": "Kanyøgø Liia aköö, ni «Jwøk aana cunne kiper nyaana näk ŋat tïïc mara acïba jï cwøra.» Køøre nyeŋ nyilaal acaae ni Icakar.",
                    "ID": "18"
                },
                {
                    "text": "Ni ö Liia ni cäŋ yie jïtö ki dhaanhø ni lwaare ki gø, ni jïtge ki bïcier obwöre ma dïcwøø ki cwøre ma Jeekap.",
                    "ID": "19"
                },
                {
                    "text": "Ni kö Liia, ni «Jwøk aana mooe ki muuy mo beer. Ennø, cwøra tïmö ni bëëdö ka aani, kiper waana nyöödö ki gø ko obwöre abïciel.» Køøre nyeŋ nyilaal acaae ni Dhebulan.",
                    "ID": "20"
                },
                {
                    "text": "Køøre ena cäŋ nyöötö ki nyakøø ni cak nyeŋ gø ni Dina.",
                    "ID": "21"
                },
                {
                    "text": "'Ba Jwøk wïïe acaare kiper Reecal, ni wïny mar gø, ni wëëk gø nyöödö.",
                    "ID": "22"
                },
                {
                    "text": "Ni ö Reecalli ni jït yie ki dhaanhø, ni lwaare ki nyilaal ma dïcwøø, ni kööe, ni «Jwøk, lään wïc mara apaanye bääta.»",
                    "ID": "23"
                },
                {
                    "text": "Ni cak nyeŋ nyilaal ni Jocep, ni kööe, ni «Beerra man ö Jwøki ni cäŋ nyilaal mør ma dïcwøø meetø jïra.» ",
                    "ID": "24"
                },
                {
                    "title": "Kanya Ö Dïëki Na Nyaacge Jï Jeekap",
                    "text": "'Ba kanya nø ö Reecalli na nywøl Jocep, Jeekap aköö jï Leeban, ni «Wëëk a wääth nø, kiper naa døøa powa kanya käla yie;",
                    "ID": "25"
                },
                {
                    "text": "ni cïpï mään ko obwöre 'moa jïra moa tïnynya ïïni kiperge, naa aa nø, kiper tïïc mana tïïa jïrï bäre ŋäyï.»",
                    "ID": "26"
                },
                {
                    "text": "'Ba Leeban aköö jïgø, ni «Ni näk mo yiï met ki aani ennø, beerra man bëëdï buuta, kiper ajooda ni Wuuö Jwøk aana gwïëdhe ki køørï.»",
                    "ID": "27"
                },
                {
                    "text": "Ni cäŋ Leeban köö, ni «Caan jammi moo magï, kiper nee cïba jïrï.»",
                    "ID": "28"
                },
                {
                    "text": "'Ba Jeekap aköö jï Leeban, ni «Ïïni ki dëërï tïïc mana tïnynya ïïni ki gøøni ŋäyï, ni gwøk mana gwøa dïëk moï ki gø thuwø ŋäyï,",
                    "ID": "29"
                },
                {
                    "text": "kiper dïkwøŋ nuta dïëk mo nøk keerge jïrï; 'ba kanya ööa, gena nyaay ni tïmge ni thööth, ni ö Wuuö Jwøki ni gwïëth ïïni ki køøra. ?'Ba ennø, aano luunynya tïïc yi wäne thuwø kiper paara?»",
                    "ID": "30"
                },
                {
                    "text": "Kanyøgø Leeban aköö, na «?Agïnaŋø noo cïba jïrï nø?» Ni kö Jeekapi, na «A ba many gïn mør mo cïpï cïbö jïra, 'ba ni näk mo gïrpiny aciel mør kany tïïyï tïïö jïra, aani a puta bëëtö naa kwaaya dïëk moï ni gwøa geni.",
                    "ID": "31"
                },
                {
                    "text": "Beerra man wëëgï aani ciin dï pïïth dïëk moï dïcäŋi, kiper nee rööm moa näk dëëtge da kït, ki nyïïrööm moa cøl, ka atëëe moa näk dëëtge da kït bëët nee jiera, nee tïmge na 'moa na kar tïïc mara.",
                    "ID": "32"
                },
                {
                    "text": "Yi nyïme thuwø ki man näk mo bëëtö mara adïëri jootï joodø kanyo ööï no liewï dïëk moøgø. Ni näk miï jïtö ka ateea mo dëëre bäŋ kït røk atëëe 'moa, ki nyirøømmø mo ba cøl røk nyïïrööm 'moa, gïnögø wär put kwaan bääta na käw.»",
                    "ID": "33"
                },
                {
                    "text": "Ni kö Leeban, «Wøp nø, beerra man tïme kaawat mana caanï enø.»",
                    "ID": "34"
                },
                {
                    "text": "Køøre Leeban atëëe bëët moa näk apøøli ki moa näk dëëtge da kït, ki rööm moa cøl bëët, ajiere ni mëëk ge wääte kiper nee gwøkge.",
                    "ID": "35"
                },
                {
                    "text": "Ni ö Leeban ni daak dïëk moøgø buut Jeekap, ni kïth ge kany mo bäär mëëth mo caath ka nïne adäk. Ni ö Jeekapi ni dööŋe ni kwaaya dïëk Leeban moa dööŋ.",
                    "ID": "36"
                },
                {
                    "text": "Køøre Jeekap alwötö ki bäät jenni mo poot thec røk teeŋ jenni adäk, ni lør geni ni kwör møøk nëënö ni tar.",
                    "ID": "37"
                },
                {
                    "text": "Ni ö athøre moa løre ni cïp ge nyïm dïëk yi gïn wø mäth dïëki yie ki pïï, kar maath marge, ni kany wø öge baŋ maath ki pïï, ge käädö.",
                    "ID": "38"
                },
                {
                    "text": "Ni ö dïëki ni käätge buut athøre, ni nyöötge ki nyïïdïëk mo dëëtge da kït ni møøk apøøli.",
                    "ID": "39"
                },
                {
                    "text": "Ni ö Jeekapi ni pääŋ nyïïrööm ni kïth ge kur keerge, ni cïp dïëk møga kur keerge ni dïët ki dïëk moa näk apøøli ki moa näk kït moge cøl bëët na en dï dïëk Leeban. Ni ö Jeekapi ni cïp dïëk moe kur keerge, ni käre jääbö ki dïëk Leeban.",
                    "ID": "40"
                },
                {
                    "text": "'Ba kany wäro tïme ni dïëk moa näk dëëtge teek käädö, Jeekap athøre cïbe nyïmge yi gïn wø mäthge yie ki pïï, kiper nee käätge buut athøre.",
                    "ID": "41"
                },
                {
                    "text": "'Ba kiper dïëk moa jägö, athøre ba cïp piny nyïmge. Køøre dïëk moa jägö atïmö ni beege mo Leeban, ni ö moa dëëtge teek ni tïmge na mo Jeekap.",
                    "ID": "42"
                },
                {
                    "text": "Køøre Jeekap aput kwärö døc ni jïte ki dïëk mo thööth døc, ni tïme ni jïre da jø tïïc ma cwøw ki mään, ni jïre da athïrööle ka arëëni.",
                    "ID": "43"
                }
            ]
        },
        {
            "ID": "OT:GEN.31",
            "name": "Wïlöölö 31",
            "text": [
                {
                    "title": "Kanya Ö Jeekapi Na Päär Wøk Ni Mare Døø Poge ",
                    "text": "'Ba Jeekap luup moa car wäät Leeban awïnynye, kanya köge, ni «Jeekap jammi bëët mo wääwa alwøre, ni beege jammi mo wääwa ni kwäre ki geni yøø.»",
                    "ID": "1"
                },
                {
                    "text": "Ni ö Jeekapi ni neen bëëtö mar Leeban no odak, ni nëëni ni ba mëër ki eni ni caala mana dïkwøŋ.",
                    "ID": "2"
                },
                {
                    "text": "Køøre Wuuö Jwøk aköö jï Jeekap, ni «Døø po wäru baŋ tuuŋu; 'ba aani, aano en buutï.»",
                    "ID": "3"
                },
                {
                    "text": "Ni ö Jeekapi ni jääk baŋ Reecal ki Liia nee öge baŋe paap kanya en dïëki moe yie,",
                    "ID": "4"
                },
                {
                    "text": "ni kööe jïge, ni «Bëëtö mar wääu ajooda no odak, ni nëëni ni ba mëër ki aani ni caala mana dïkwøŋ; 'ba Jwø wära ena buuta.",
                    "ID": "5"
                },
                {
                    "text": "Ennø, ŋäyu ni wääu atïnynya ki teek mana en jïra bäre.",
                    "ID": "6"
                },
                {
                    "text": "'Ba wääu bëëdö ni møønna aani, ni wel jammi mo wø maa kwöre apaar; 'ba ena män Jwøki ki man tïïe ki gïn mo raac dëëra.",
                    "ID": "7"
                },
                {
                    "text": "Ni näk mo eno köö, ni ‹Nyïïdïëk moo nywøl ni dëëtge da kït bëët tïmö na moï,› køøre nyïïdïëk moo nywøl tïmö ni dëëtge da kït bëët. Ni näk mo köö eni, ni ‹Moa näk apøøli bëët tïmö na moï,› køøre nyïïdïëk moo nywøl tïmö na apøøli bëët.",
                    "ID": "8"
                },
                {
                    "text": "Ki køør manøgø nø, Jwøk dïëk mo wääu alwøre ni cïp ge jïra.",
                    "ID": "9"
                },
                {
                    "text": "«'Ba kanya tïme na kar käädö mar dïëk, aana lägö ni jooda nyööi ni käädö, ni nyööi moa käädö dëëtge da kït, ni møøk apøøli.",
                    "ID": "10"
                },
                {
                    "text": "Køøre nyïïatwiel Jwøk aköö jïra ki yïth lääk, ni ‹Jeekap,› ni kööa, ni ‹Aani en.›",
                    "ID": "11"
                },
                {
                    "text": "Ni kööe, ni ‹Ennø, tïŋ wïïï maal, ni neenï nyööi moø ni käädö bëët yøø. Nyööi moøgø dëëtge da kït, ni møøk apøøli; gïnögø atïïa kiper aani gïïa tïïc Leeban dëërï bëët ajooda.",
                    "ID": "12"
                },
                {
                    "text": "Aana Jwøa nyooth dëëre jïrï Bëthël, kanya thiiï maaw bäät kïnna cwödhï piny na nyuudhi, ni beeye kanya kööŋï jïra yie. 'Ba ennø, ö maal ni weyï paani, ni døøï paana nywøl ïïni yie.› »",
                    "ID": "13"
                },
                {
                    "text": "'Ba aløk Reecalli ki Liia ni köge jï Jeekap, na «?Aŋø, da thäk jap wääwa mo odööŋ jïwa yi øt wääwa këët cøøn?",
                    "ID": "14"
                },
                {
                    "text": "?Aŋø, wa ba nëëni kaamar jiy mo path jaak ki baŋe? Kiper eni waana ŋeee, ni cam jammi yie jaak moa køøl køørwa.",
                    "ID": "15"
                },
                {
                    "text": "Kiper manøgø nø, jap kwärö bëët moa lwør Jwøki baŋ wääwa yøø beege mowa ko obwöre mowa. 'Ba ennø, gïna caan Jwøki jïrï enø, tïïyï.»",
                    "ID": "16"
                },
                {
                    "text": "Køøre Jeekap aput ö maal ni cïp obwöre moe ki määre bäät athïrööle;",
                    "ID": "17"
                },
                {
                    "text": "ni køøl lääc paac moe bëët nyïme, ni aae ki jap paare bëët moa joode Padan- Aram, ni täge ki wääth ki man ci baŋ wänni ma Aydhak yi ŋööm Keenan.",
                    "ID": "18"
                },
                {
                    "text": "'Ba kar kaaca Leeban oci kuna nyaar jïëc dïëk moe; ni ö Reecalli ni kwal gïï lam moa näk mo wänni.",
                    "ID": "19"
                },
                {
                    "text": "'Ba Jeekap Leeban nyï Aram anøøne, ni bäŋ gïr wääth mo ee caanø jïgø ki man näk eni päära wøk.",
                    "ID": "20"
                },
                {
                    "text": "Ni put päär wøk ki jammi moa en jïre bëët; ni aae ni ŋøl naama cwøl ni Upareeti, ni aae ni coonya paana näk po kïte na cwøl ni Gelät. ",
                    "ID": "21"
                },
                {
                    "title": "Kanya Ö Leeban Na Läp Køør Jeekap",
                    "text": "'Ba na tïme na dää nïne, acaan jï Leeban ni Jeekap opäär wøk.",
                    "ID": "22"
                },
                {
                    "text": "Ni ö Leeban ni lwør tuuŋge, ni läpge køør Jeekap ki wääth mo caath ka nïne abïriiø; ni ö Leeban ni maa Jeekap Gelät, paana näk po kïte.",
                    "ID": "23"
                },
                {
                    "text": "'Ba Jwøk aö bäät Leeban nyï Aram ki wäär yïth lääk, ni kööe jïgø, ni «Gwøk riï ki man ba cäänï ki Jeekap ki gïn mo mäna wääth mare.»",
                    "ID": "24"
                },
                {
                    "text": "'Ba Leeban Jeekap amaae ni Jeekap oduŋkaare moe ee nø gur piny paana näk po kïte, ni ö Leeban ki tuuŋge ni gurge oduŋkaare moge piny Gelät na näk po kïte thuwø.",
                    "ID": "25"
                },
                {
                    "text": "Køøre Leeban aköö jï Jeekap, na «?Aŋø na nøønï aani en, ni päärï wøk ki nyïïa ni käärï geni kaamar jiy mo omaaø ki tøŋ?",
                    "ID": "26"
                },
                {
                    "text": "?Aŋø na päärï wøk niï kwala riï, ni nøønï aani ni wääth kärï caanø jïra en? Kiper ï daa wëëk wääth ki met ec, ni jø wär ki dudi, ni buri ki thøme di pwödö.",
                    "ID": "27"
                },
                {
                    "text": "?Aperŋø na mänï aani ki man määdha nyïïkwaaya ki nyïïa en? Gïna tïïyï enøgø, atïïyï ni wïïï kärï caarø.",
                    "ID": "28"
                },
                {
                    "text": "Doo da gïn mo tïïa tïïö dëëtu ennø na bëëde ki køør teek mana en jïra, 'ba Jwø wääu acäänö ki aani ki yïth lääk yawïtïni, ni kööe, ni ‹Gwøk riï ki man ba cäänï ki Jeekap ki gïn mo mäna wääth mare.›",
                    "ID": "29"
                },
                {
                    "text": "Kawaane ennø møn, ïïna aay kiper cwïnyï atïmö ni lääŋŋa man døøï po wäru. ?'Ba aperŋø na kwalï gïï lam moa näk 'moa?»",
                    "ID": "30"
                },
                {
                    "text": "Køøre aløk Jeekapi ni kööe jï Leeban, ni «Päär wøk mara beeye kiper mana lwäya ni kanymør nyïïï kälï kälö ki teek baŋa.",
                    "ID": "31"
                },
                {
                    "text": "'Ba ennø, ŋato jootï gïï lam moa näk moï baŋe, wär thøøe. Beerra man ŋeyï gïïa näk moï røk japa nyïm tuuŋø, ni lwørï geni.» 'Ba kanya ö Jeekapi na caan gïnögø, kuue ni gïïögø okwal Reecalli.",
                    "ID": "32"
                },
                {
                    "text": "Køøre Leeban aci yo oduŋkaara mar Jeekap, ki yo oduŋkaara mar Liia, ki yo oduŋkaara mar nyïga näk jø tïïc moa näk ariiø, 'ba gïï lam moa näk moe käre joodø. Køøre ena duny wøk ki yo oduŋkaara mar Liia ni døny yo oduŋkaara mar Reecal.",
                    "ID": "33"
                },
                {
                    "text": "'Ba Reecal gïï lam moøgø ee nø lwør, ni kïth geni tier køøm man wø kïth bäät athïrööl, ni pï piny bäätge. 'Ba kanya ö Leeban na bäp yo oduŋkaara bäre, geni käre joodø.",
                    "ID": "34"
                },
                {
                    "text": "Ni kö Reecalli jï wänni, na «Awuuö, kärï wëër kiper mana kära ö maal nyïmï, kiper aani gïr mään otägö dëëra.» Køøre Leeban amäänyö døc, 'ba gïï lam moøgø käre joodø.",
                    "ID": "35"
                },
                {
                    "text": "Køøre Jeekap awëër døc ni jääl Leeban; ni ö Jeekapi ni dwøk gø, ni kööe jï Leeban, na «?Agïnaŋø na baaa? ?Gïna raac na tïïa, agïnaŋø, na rïŋŋï køøra ki teeŋ öönynyögø enø?",
                    "ID": "36"
                },
                {
                    "text": "?Këël mana bäpï jammi 'moa bëët, agïnaŋø na jootï røk jap paarï? Cïp piny dïër kany nyïm tuuŋa ki tuuŋï, kiper nee yi luubö manøgø neenge yïthakiyø riet ki ïïni.",
                    "ID": "37"
                },
                {
                    "text": "Cwiiyi na pïërariiø bëët ii abeeda ki ïïni; mädhi mo rööm moï ki mädhi mo atëëe moï bäŋgø mo obwön wøk ri nywøl marge, ni bäŋ nywø røømmø mo ya lwørø ri pïïth dïëk moï nee cama.",
                    "ID": "38"
                },
                {
                    "text": "Ni kany wø dee diel mo wø cam cwienynyi camø, aani ki dëëra wø coola coolø, naa ba ö baŋï ki gøøni nee nyoodha jïrï. Ni këël diel mo okwalø ki dïcäŋ wala wäär, a wø pëënynyï pëënynyö kipere.",
                    "ID": "39"
                },
                {
                    "text": "Ni bëëda ni cäŋ ki kööc wäär bäre 'näga aani, ni bäŋ niine nyeŋŋa.",
                    "ID": "40"
                },
                {
                    "text": "Cwiiyi na pïërariiø bëët ii abeeda paarï; ni beege cwiiri apaar kurŋween na tïnynya ïïni ki ge kiper nyïïï na näk ariiø, ki cwiiri abïciel moa tïnynya ïïni kiper naa jïta ki dïëk baŋï. 'Ba jammi mo wø maa awellï kwöre apaar.",
                    "ID": "41"
                },
                {
                    "text": "A onää Jwø kwara ma Eeberam, na näk Jwø wø lwäär wära ma Aydhak ki gø, ba en buuta, caana gø naa diï wëëk wääth ki ceŋŋa jaak møn. 'Ba Jwøk can mara ki öölö mar tïïc mana tïïa ajoode, ni beeye na jook ïïni yawïtïni enø.» ",
                    "ID": "42"
                },
                {
                    "title": "Luubö Mana Tuut Leeban Ki Jeekap",
                    "text": "Køøre aløk Leeban ni kööe jï Jeekap, ni «Mään moøgø ni jïrï yøø beege nyïïa, no obwöre moøgø poot na 'moa, ni dïëk moøgø beege dïëk 'moa, këël gïïögø ni neetï bëët yøø beege 'moa. ?Aŋø, agïnaŋø na daa tïïö dïcäŋi en dëët nyïïa ko obwöre moge na nywølge?",
                    "ID": "43"
                },
                {
                    "text": "Ennø, beerra man ööï nee ø tudø ki luubö mo bëëdö na gïn ma nyuudhi yïthakiyø ki ïïni.»",
                    "ID": "44"
                },
                {
                    "text": "Køøre Jeekap alwötö ki kïdi ni cwöth gø piny na nyuudhi.",
                    "ID": "45"
                },
                {
                    "text": "Ni kö Jeekapi jï tuuŋge, ni «Kännu ki kïte.» Ni ö jøøgø ni känge ki kïte ni löörge gø kanya ciel, ni cämge buut kïte moa löörge kanya ciel kaace.",
                    "ID": "46"
                },
                {
                    "text": "Ni ö Leeban ni cwøl nyeŋ gø ni Jagar-Caadutha. 'Ba acwøl Jeekapi ni Galïït. ",
                    "ID": "47"
                },
                {
                    "text": "Ni kö Leeban, ni «Kïte moi no olöör kanya ciel ii, ki mano täge dïcäŋi, obëëdö na gïn ma nyuudhi yïthakiyø ki ïïni.» Kiper manøgø nø, nyeŋŋe aput cwøl ni Galïït.",
                    "ID": "48"
                },
                {
                    "text": "Ni cwøli ni Micpa thuwø, kiper mana kö Leeban, ni «Beerra man ö Wuuö Jwøki ni neet øøni bëët, kany wø tøør wati maya buut wati maya.",
                    "ID": "49"
                },
                {
                    "text": "Ni näk mo da gïn mo raac mo tïïyï tïïö dëët nyïïa, wala marï nywöm ki mään møøk nee meedï bäät nyïïa, këël na bäŋe dhaanhø mo nut buutø, manøgø wär ŋäyï ni beeye Jwøk noo bëëdö yïthakiyø ki ïïni na lïŋi.»",
                    "ID": "50"
                },
                {
                    "text": "Køøre Leeban aköö jï Jeekap, ni «Ennø, neen kïte moi moa näk olöör kanya ciel ki kïdi mana näk yaa cwöth piny na nyuudhi yïthakiyø ki ïïni.",
                    "ID": "51"
                },
                {
                    "text": "Kïte moi no olöör kanya ciel ii bëëdö na nyuudhi; këël kïdi mana näk ocwöth piny na nyuudhi bëëdö na gïn ma nyuudhi thuwø, ni nyootha gø ni kïte moi ba daa kaalø ki man pöönhnha baŋï naa tïïa ki gïn mo raac dëërï; ni ïïni thuwø kïte moi ki kïnna näk ocwöth piny na nyuudhi ba diï kaalø ki man pöönhnhï baŋa niï tïïï ki gïn mo raac dëëra.",
                    "ID": "52"
                },
                {
                    "text": "Jwøa näk Jwø Eeberam ki Neeyör, obëëdö na dïŋut luup yïthakiyø.» Ni ö Jeekapi ni put kööŋ ri nyeŋ Jwø wø lwäär wänni ma Aydhak.",
                    "ID": "53"
                },
                {
                    "text": "Køøre Jeekap acïpö ko olämi, ni ŋaal gø kanya bëëtge yie bäät kïdi, ni cwøl tuuŋge baŋ cam, ni cämge ni putge but bäät kïdi dïwäänögø.",
                    "ID": "54"
                },
                {
                    "text": "'Ba na tïme na amöölla cøøn Leeban aö maal, ni määth nyïïkwaaye ki nyïïe ni gwïëth geni. Køøre Leeban aay ni døø paare.",
                    "ID": "55"
                }
            ]
        },
        {
            "ID": "OT:GEN.32",
            "name": "Wïlöölö 32",
            "text": [
                {
                    "title": "Kanya Ö Jeekapi Na Lwäye Ki Coki Ma Icøø ",
                    "text": "'Ba Jeekap aay ki wääthe na caadhe, ni ö nyïïatwiet Jwøki ni røømge ki gøøni.",
                    "ID": "1"
                },
                {
                    "text": "'Ba na ö Jeekapi na joot geni, ena köö, ni «Moi beege lwaa Jwøk.» Køøre nyeŋ kaace acaae ni Maanayim.",
                    "ID": "2"
                },
                {
                    "text": "Køøre Jeekap ajääk nyïme ki jiy baŋ coki ma Icøø na en yi ŋööm Cëër po jø Ëdöm.",
                    "ID": "3"
                },
                {
                    "text": "Ni kööm geni, ni kööe, ni «Wär caannu jï kwääya ma Icøø ni laŋŋï ma Jeekap aköö, ni ‹Aana bëëdö ni aana wëëllö buut Leeban, ni ruua buute këël dïcäŋi en;",
                    "ID": "4"
                },
                {
                    "text": "ni jïta ki dhäk ka arëëni ki dïëk ki jø tïïc ma mään ki cwøw. 'Ba ennø, aana jääŋ baŋï nee gïïögø caan jïrï, ï na kwääya, kiper naa jïta ki met ec nyïmï.› »",
                    "ID": "5"
                },
                {
                    "text": "Køøre jøøa jääŋŋi aduu baŋ Jeekap, ni köge, ni «Waana pïï buut coku ma Icøø. 'Ba ennø, eno løny ni ena øtjöö, ni ööa baŋï kiper nou røømmu ki gø, ni eni cäädhi ka jiy ma dïpe aŋween.»",
                    "ID": "6"
                },
                {
                    "text": "Kanyøgø Jeekap alwäyö, ni tïme ni cädö døc; ni pääŋ jøøa cäädhö ki eni na dhøgi ariiø, ki dïëk ki dhäk ka athïrööle.",
                    "ID": "7"
                },
                {
                    "text": "Kiper mana caare, ena köö, ni «Ni näk Icøø öö ni tuk lwaak maya, kanymør lwaak maya bøth.»",
                    "ID": "8"
                },
                {
                    "text": "Ni ö Jeekapi ni läme, ni kööe, ni «Wui Awuuö Jwøk, ï na Jwø kwara ma Eeberam ki wära ma Aydhak, ïïna cäänö ki aani ni kööï, ni ‹Ci døø pou baŋ tuuŋu; 'ba bëëtö marï otïïa ni beer.›",
                    "ID": "9"
                },
                {
                    "text": "'Ba a na Jeekap, a paa dhaanhø mo orømø ki mëëyï ni wø ba jøøl, ka adïëri marï na nyoothï jïra, aani na näk laŋŋï. Aani dïkwøŋ naam Jördan en aŋøla naa käära athøra keere ki cera. 'Ba ennø, aana tïmö ni jïra da lwaae ariiø.",
                    "ID": "10"
                },
                {
                    "text": "Ennø, a kwaya ïïni, Awuuö Jwøk, naa kønyï ki man wëëgï aani bødhø cer coka ma Icøø, kiper aana lwäyö ki gøøni, kiper kanymør eni öö jaak ni tuk aani ki mään ko obwöre.",
                    "ID": "11"
                },
                {
                    "text": "'Ba ï na Jwøk, ïïna köö ni bëëtö mara tïïyï tïïö ni beer møn, ni tïïyï kwään nyïïkwaaya ni thööth kaamar nyeŋ akwöny naama dwøŋ ni ba thum ki kwaan.»",
                    "ID": "12"
                },
                {
                    "text": "Kanyøgø Jeekap abut kaace wäänögø. Ni lwöte røk gïïa en jïre bëët kiper nee cïbe jï coki ma Icøø.",
                    "ID": "13"
                },
                {
                    "text": "Ni gïïa lwøre beege atëëe ma dïpe ariiø ma mädhi ki nyöök atëëe ma pïërariiø, ki rööm ma dïpe ariiø ma mädhi ki nyöök rööm ma pïërariiø,",
                    "ID": "14"
                },
                {
                    "text": "ka athïrööle ma pïëradäk mo yïthge da caak ki nyïïge, ki dhäk ma pïëraŋween ma mädhi ki rwädhe apaar, ka arëëni ma pïërariiø ma mädhi ka arëëni apaar ma thwönhi.",
                    "ID": "15"
                },
                {
                    "text": "Ni cïïm geni ceŋ jø tïïc moe ni ee pääŋŋö, ni wï lääy man nø ena kur keere. Ni kööe jï jø tïïc moe, ni «Cou pööthu nyïma nø, ni jäthu yïthakic wï lääy man nø ki wï lääy maya.»",
                    "ID": "16"
                },
                {
                    "text": "Ni ö Jeekapi ni kööm ŋata bwøth maal, ni kööe, ni «Kanyo røømmu ki coka ma Icøø, ni pëëny ïïni, ni kööe, ni ‹?Ïïna dhaanh ŋa? ?Ï ciï kaa ŋø? ?Lääyögø ni en nyïmï yøø a mo ŋa?›",
                    "ID": "17"
                },
                {
                    "text": "wärï kööï, ni ‹Beege mo laŋŋï ma Jeekap, ni beege gïïa jääŋŋe kiper nee cïp jï kwääye ma Icøø; ni eni na näk Jeekap ki dëëre cäädhö køørwa.› »",
                    "ID": "18"
                },
                {
                    "text": "Køøre Jeekap riet dhaanhø ki dääge ki jøøa kwør lääy møga, jøøgø bëët aköömme thuwø, ni kööe, ni «Teeŋ luummögø wär caannu jï Icøø kanyo jootu eni;",
                    "ID": "19"
                },
                {
                    "text": "ni kööu thuwø, ni ‹Ennø, laŋŋï ma Jeekap cäädhö køørwa.› » Kiper ena köö, ni «Aani, wa døøa kanya ciel ki Icøø ki køør muuy ni bwøth maal nyïma enø. Køøre nø kanyo røømwa ki gø, kanymør eni jïëy ki mara.»",
                    "ID": "20"
                },
                {
                    "text": "Kanyøgø Jeekap gïïa näk muuce awëëk bwøth maal nyïme, ni ö eni ki dëëre ni dööŋe twïër dïwäänögø. ",
                    "ID": "21"
                },
                {
                    "title": "Kanya Ö Jeekapi Na Ŋäbe Ki Nyïïatwiel",
                    "text": "'Ba ki dïwäänögø ena ö maal ni lwør määre karge riet ki nyïga näk jø tïïc moe ko obwöre moe na näk apaar kurciel, ni kath løøga ki caara mar naam Jabök.",
                    "ID": "22"
                },
                {
                    "text": "Ni jwïëk geni ni kaath geni løø naam løøga ki jammi moe bëët.",
                    "ID": "23"
                },
                {
                    "text": "Køøre Jeekap adööŋ keere, ni ö dhaanhe mørri baŋe, ni ŋäpge ki gø këël mana ruu øwi.",
                    "ID": "24"
                },
                {
                    "text": "'Ba na jooti ya ŋatøgø ni ba løny jïre ki man bööt Jeekap, eni waŋ ocwii Jeekap agude, ni ö wöl Jeekapi ni pääe ki cuu moe kanya ŋäpge.",
                    "ID": "25"
                },
                {
                    "text": "Køøre ŋatøgø aköö, ni «Wec aani na aa, kiper kar øw aløny ni cään.» 'Ba Jeekap aköö, ni «Ba løny ki man wiia ïïni niï aayï, këël mano gwïëthï aani.»",
                    "ID": "26"
                },
                {
                    "text": "Ni kö ŋatøgø jï Jeekap, ni «?Nyeŋŋï aŋa?» Ni kö Jeekapi, ni «Nyeŋŋa Jeekap.»",
                    "ID": "27"
                },
                {
                    "text": "Ni kö ŋatøgø, ni «Nyeŋŋï ba cwøl ni Jeekap këët, 'ba ocwøl ni Icriel, kiper ïïna ŋäbö ki Jwøk ni ŋäbï ki jiy thuwø, ni tïme ni käädhö ïïni.»",
                    "ID": "28"
                },
                {
                    "text": "Kanyøgø ena pëëny Jeekapi, ni kööe, na «A kwaya ïïni ki man caanï nyeŋŋï jïra.» 'Ba ena köö, na «?Aperŋø ni pëënynyï nyeŋŋa en?» Ni ö ŋatøgø ni gwïëth Jeekap kaace.",
                    "ID": "29"
                },
                {
                    "text": "Køøre Jeekap nyeŋ kaace acaae ni Peniël, kiper ena köö, ni «Aani Jwøk ki dëëre møn ajooda, 'ba jwïëya apiem.»",
                    "ID": "30"
                },
                {
                    "text": "Kanyøgø cäŋ aput tuulö bääte ni poot na kanya kaal Peniël, ni eni cäädhi ni kwömö ni pätha bäät tiere.",
                    "ID": "31"
                },
                {
                    "text": "Kiper manøgø nø, këël dïcäŋi en, jø Icriel ba cämö ki läär moa en waŋ oŋannø, kiper ŋata ŋäbö ki Jeekap läär moa en waŋ ocwii Jeekap na en waŋ oŋannø agude.",
                    "ID": "32"
                }
            ]
        },
        {
            "ID": "OT:GEN.33",
            "name": "Wïlöölö 33",
            "text": [
                {
                    "title": "Kanya Ö Jeekapi Na Røømge Ki Icøø ",
                    "text": "Køøre Jeekap wïïe atïŋ maal ni lwïthe ni joot Icøø ni cäänhnhö, ni cäädhi ka jiy ma dïpe aŋween. Ni ö Jeekapi ni pääŋ obwöre jï mëëkge na näk Liia, ki Reecal, ki määra näk ariiø na näk jø tïïc.",
                    "ID": "1"
                },
                {
                    "text": "Ni kïth määra näk ariiø nyïm ko obwöre moge, ni kïth Liia ko obwöre moe køørge, ni kïth Reecal ki Jocep ya aŋuudi.",
                    "ID": "2"
                },
                {
                    "text": "'Ba eni ki dëëre ena pööth nyïm, ni cäädhe ni cøŋŋe këëlle piny ni wïïe kuulle piny kwöre abïriiø, këël mana pïïe kany mo cään ki coki.",
                    "ID": "3"
                },
                {
                    "text": "Køøre Icøø areŋ baŋe nee røømge ki gø, ni gääm gø, ni määth gø døc, ni nuum dhi gø, ni putge jwøk.",
                    "ID": "4"
                },
                {
                    "text": "Ni ö Icøø ni tïŋ wïïe maal ni joot mään ko obwöre, ni kööe, «?A moi a jø kaa ni cäädhi ki ïïni en?» Ni kö Jeekapi, ni «Beege obwöre moa cïp Jwøki jïra ki met yie, a na laŋŋø marï.»",
                    "ID": "5"
                },
                {
                    "text": "Køøre määra näk ariiø na näk jø tïïc ko obwöre moge anyänhnhö, ni këëlge cøŋge piny ni kuulge wïthge piny.",
                    "ID": "6"
                },
                {
                    "text": "Ni ö Liia ko obwöre moe ni nyänhge, ni këëlge cøŋge piny ni kuulge wïthge piny. Køøre cään Jocep ki menni ma Reecal anyänhnhö, ni këëlge cøŋge piny ni kuulge wïthge piny.",
                    "ID": "7"
                },
                {
                    "text": "Køøre Icøø aköö, na «?Aŋø, pïïth lään päl bäre ice na røømma ki gø, tiere aŋøøni?» Ni kö Jeekapi, ni «Beeye kiper naa jïta ki met ec baŋï, ï na kwääya.»",
                    "ID": "8"
                },
                {
                    "text": "'Ba Icøø aköö, ni «Nyie coka, aani jïra dagø mo thööth; beerra man ö moa näk moï ni putge bëëtö jïrï.»",
                    "ID": "9"
                },
                {
                    "text": "Ni kö Jeekapi, ni «Ba løny; ni näk mo yiï met ki aani, a kwaya ïïni ki man lwørï muuy mana cïba jïrï, kiper täärnyïmï ajooda ni waany ni nëëni kaaman wø neen täärnyïm Jwøk; ni pänhnhï aani ki met ec.",
                    "ID": "10"
                },
                {
                    "text": "Beerra man lwørï muuy mana käli jïrï, kiper Jwøk aana mooe ki køør met yie, ni jïra dagø mo thööth.» Ni ö eni ni cøk Icøø këël mana jïëe ni lwør gø.",
                    "ID": "11"
                },
                {
                    "text": "Køøre Icøø aköö, ni «Beerra man tïŋø wääth nee ø aa nø; aano bwøth maalø.»",
                    "ID": "12"
                },
                {
                    "text": "'Ba Jeekap aköö jïgø, ni «Ŋäyï, ï na kwäärö mara, no obwöre therø, ni ŋäyï ni dïëk ki dhäk moa näk nyoori poot raŋŋa jïra. Ni ni näk mo ge di kwørø døc këël dïcäŋ aciel keere, ge puta thøø bëët.",
                    "ID": "13"
                },
                {
                    "text": "Beerra man ö kwäärö mara ni pööth maal nyïm laŋŋe; 'ba aano ööi mëëth ki køør wääth mano caath dïëki ki dhäk moo en nyïma, ki køør wääth mano caath obwöre thuwø, këël mano pïïa buutï, ï na kwäärö mara, yi Cëër.»",
                    "ID": "14"
                },
                {
                    "text": "Køøre Icøø aköö, ni «Beerra man dööŋ jiya møøki ki ïïni.» 'Ba Jeekap aköö, ni «Bäŋ gïre. Mana manynya keere beeye ki man bëëdï ni yiï met ki aani.»",
                    "ID": "15"
                },
                {
                    "text": "Ni ö Icøø ni put tïŋŋö dïcäŋögø ni døøa Cëër.",
                    "ID": "16"
                },
                {
                    "text": "Ni ö Jeekapi ni aae ni pïïe Cuköt; ni tïny dëëre ki kar bëëtö, ni gëëde ka abïle jï dïëk ki dhäk moe. Kiper manøgønø, nyeŋ kaace acwøl ni Cuköt.",
                    "ID": "17"
                },
                {
                    "text": "'Ba kanya ö Jeekapi ki Padan-Aram, ena pïï ki jööt dëël päänya cwøl ni Cekam, na en yi ŋööm Keenan, ni tïïc twïër mare ŋää pääny.",
                    "ID": "18"
                },
                {
                    "text": "Ni ö Jeekapi ni ŋeew thäk ŋøøm moa näk oduŋkaare moe ee gur piny yie baŋ wäät Eemör na näk wää Cekam, ni ŋeee ka gwel ma dïpa.",
                    "ID": "19"
                },
                {
                    "text": "Køøre ena put tïïö ki gïn wø cïp olämme bääte kaace, ni cwøl gø ni El-Elöy-Icriel.",
                    "ID": "20"
                }
            ]
        },
        {
            "ID": "OT:GEN.34",
            "name": "Wïlöölö 34",
            "text": [
                {
                    "title": "Gïna Tägö Dëët Jø Cekam Ki Ri Dina ",
                    "text": "Kanyøgø Dina nyi Liia, na nywølge ki Jeekap, alaŋ wøk baŋ nyïïakuk paanøgø.",
                    "ID": "1"
                },
                {
                    "text": "'Ba kanya ö Cekammi wär Eemör nyï Ëwi, na näk kwääc paanøgø, na joot Dina, Dina amaae ki teek ni butge ki gø na dhaagø.",
                    "ID": "2"
                },
                {
                    "text": "Køøre Cekam cwïnye aput tïmö ni ena køør Dina nyi Jeekap, ni put mëëyö ki gø døc, ni cään gø ki luup mo cøm cwïny.",
                    "ID": "3"
                },
                {
                    "text": "Ni ö Cekammi ni cääne ki wänni ma Eemör, ni kööe, ni «Nywøm nyakøø man jïra nee tïme na cïïa.»",
                    "ID": "4"
                },
                {
                    "text": "Kanyøgø awïny Jeekapi ni nyaare ma Dina oraany Cekammi; 'ba kiper mana näk wääte ena paap baŋ kwaath, ena lïŋö ni bäŋ gïn mo ee caanø këël mana duu wääte paayø.",
                    "ID": "5"
                },
                {
                    "text": "Køøre Eemör wää Cekam aci baŋ Jeekap nee cääne ki gø.",
                    "ID": "6"
                },
                {
                    "text": "'Ba kanya ö wäät Jeekapi na wïnyge gïnögø, gena duuö ki kar kwaath; ni päth cwïnyge, ni wëërge døc kiper mana ö Cekammi na bute ki nyi Jeekap na dhaagø, ni tïïe ka aranya dëët jø Icriel, ni beeye gïn mo ba doo maara tïïc cøøn.",
                    "ID": "7"
                },
                {
                    "text": "'Ba Eemör acäänö ki geni, ni kööe, ni «Cwïny wääda ma Cekam apädhö kiper nyou; a kwaya uuni ki man cïpu nyou jï wääda nee ci jïre na dhaagø.",
                    "ID": "8"
                },
                {
                    "text": "Beerra man nywømø dëëtø; cïpu nyïïu jïwa, ni nywømmu nyïïwa thuwø.",
                    "ID": "9"
                },
                {
                    "text": "Køøre u puta bëëtö ki waani, ni bëëdu yïth ŋøøm moi kanya manynyu jaak, ni pïïu piny ni gädhu, ni jïtu ki ŋøøm yie ma mou.»",
                    "ID": "10"
                },
                {
                    "text": "Ni kö Cekammi jï wää Dina ki nyïïmenni, ni «Ni näk mo u jïëy, gïn wäro pëënynyu baŋa jaak cïba cïbö jïïu.",
                    "ID": "11"
                },
                {
                    "text": "Pëënynyu jap nywöm ki teeŋ jammi møøk jaak, køøre cïba cïbö jïïu ki køør mana caannu, këël thööth nidïï. 'Ba cïpu nyou jïra keere nee ci jïra na dhaagø.»",
                    "ID": "12"
                },
                {
                    "text": "'Ba adwøk wäät Jeekapi ki cwøk jï Cekam ki wänni ma Eemör, kiper mana ö Cekammi na raany cöökge ma Dina.",
                    "ID": "13"
                },
                {
                    "text": "Ni kö wäät Jeekapi, ni «Waani ba løny jïwa ki man tïïcwa gïnögø, kiper tïmö na lään wïc bäätwa ki man cïpwa nyiwa jï dhaanhø mo kär daŋø.",
                    "ID": "14"
                },
                {
                    "text": "'Ba gïrpiny aciel keere mo ø doo dwätö ki køøre beeye en; ni näk mo u tïmö kaamar marwa, ni jiy bëët moa näk cwøw mou daŋŋu daŋø,",
                    "ID": "15"
                },
                {
                    "text": "nyïïwa cïpwa cïbö jïïu, ni nywømwa nyïïu, køøre nø wa bëëdö ki uuni ni tïmø ni øøna aciel.",
                    "ID": "16"
                },
                {
                    "text": "'Ba ni näk mo luubö marwa ba wïnynyu, ni ba daŋ uuni, waani nyiwa lwørwa lwørø ni aacwa.»",
                    "ID": "17"
                },
                {
                    "text": "Kanyøgø luubö mana caan wäät Jeekapi atïmö na luubö mo beer ki jï Eemör ki wääde ma Cekam.",
                    "ID": "18"
                },
                {
                    "text": "Ni ö Cekammi ni put tägö ki man tïïc gïnögø, kiper eni cwïnye okäl nyi Jeekap døc. 'Ba Cekam beeye dhaanhø mo pere leth døc dï jiy moa en po wänni bëët.",
                    "ID": "19"
                },
                {
                    "text": "Køøre Eemör ki wääde ma Cekam aö dhi kiir kar acooŋa mar pääny marge, ni cäänge jø poge, ni köge,",
                    "ID": "20"
                },
                {
                    "text": "ni «Jøøi ii mëër ki øøni; kiper manøgø nø, beerra man bëëtge pøø ni gäthge yie, kiper ŋøøm thööth ni rømø kiperge. Beerra man lwørø nyïïge ni nywømø ge, ni cïbø nyïïø jïge.",
                    "ID": "21"
                },
                {
                    "text": "'Ba gïrpiny aciel keere mo ø doo dwätö ki ge ki køøre nee ge bëëtge ki øøni, nee ø tïmø ni øøna aciel ki ge beeye en; jiy bëët moa näk cwøw dïïø døø daŋø kaamar marge.",
                    "ID": "22"
                },
                {
                    "text": "?Aŋø, dhäk moge ki dïëk moge ki gïïa en jïge bëët këël lääc paac moge ba doo tïmö na moø? Beerra man jïëø marge keere, køøre ge bëëdö ki øøni.»",
                    "ID": "23"
                },
                {
                    "text": "'Ba cwøw bëët moa näk løny jïge ki ciin baŋ leny ajïëy ki luum Eemör ki wääde ma Cekam. Ni ö cwøwi bëët moa näk løny jïge ki ciin baŋ leny ni daŋ geni.",
                    "ID": "24"
                },
                {
                    "text": "'Ba kanya tïme na dää nïne ni dëët cwøw moa daŋ poot leth døc, wäät Jeekap ariiø na näk Cimien ki Libay, nyïïmii Dina, opëëlle moge akwanyge ni dønyge dï pääny mëëth ni putge cwøw bëët 'näk.",
                    "ID": "25"
                },
                {
                    "text": "Ni 'näkge Eemör ki wääde ma Cekam ko opëëlle, ni putge cöökge ma Dina lwør po Cekam ni aacge.",
                    "ID": "26"
                },
                {
                    "text": "Ni ö wäät Jeekapi møga ni cige dï jøøa thøw ni twierge pääny kiper mana ö jøøgø na raanyge cöökge.",
                    "ID": "27"
                },
                {
                    "text": "Ni kälge dïëk ki dhäk ka arëëni ki gïïa en dï pääny bëët këël gïïa en yïth pwöth bëët.",
                    "ID": "28"
                },
                {
                    "text": "Ni twierge jammi moge bëët, ni kälge obwöre ki mään këël gïïa en yïth uudi bëët.",
                    "ID": "29"
                },
                {
                    "text": "Kanyøgø Jeekap aköö jï Cimien ki Libay, ni «Uuna kän bääta ki gïn mo leth, ni raanynyu nyeŋŋa dï jø Keenan ki jø Përec na näk jø paani. Aani kwään jiya nøk. 'Ba ni näk mo jøøgø dëëtge dwalge dwalø ni öge baŋa ni tukge aani, a 'näkge nääö ki jø paara bëët.»",
                    "ID": "30"
                },
                {
                    "text": "'Ba Cimien ki Libay aköö, na «?Aŋø, cöökwa doo tïïc Cekammi kaamar dhaagø ma kääbi jaak cøøn?»",
                    "ID": "31"
                }
            ]
        },
        {
            "ID": "OT:GEN.35",
            "name": "Wïlöölö 35",
            "text": [
                {
                    "title": "Kanya Ö Jwøki Na Kööm Jeekap Ki Man Døø Bëthël ",
                    "text": "Køøre Jwøk aköö jï Jeekap, ni «Ö maal ni ci Bëthël, ni bëëdï yie kaace, ni tïïï ki gïn wø cïp olämme bääte kaace jïra, a na Jwøk na nyooth dëëre jïrï kanya reŋï niï ŋwieya coku ma Icøø.»",
                    "ID": "1"
                },
                {
                    "text": "Kanyøgø Jeekap aköö jï jø paare ki jøøa en buute bëët, ni «Wetu juuga path na en dïïu, ni døøyu dëëtu mo waany, ni wiillu abïïe mou.",
                    "ID": "2"
                },
                {
                    "text": "Køøre øøno tïŋŋi ni cøø Bëthël; køøre aano tïïö ki gïn wø cïp olämme bääte kaace jï Jwøk, Jwøa wïny kwac mara kanya ena yïth gïï mo leth, ni beeye Jwøa bëëdö ni nutö buuta yïth kwöra caadha bëët.»",
                    "ID": "3"
                },
                {
                    "text": "Kanyøgø jøøgø juuga path bëët na en jïge ki gwet ïthi moge acïpge jï Jeekap, ni ö Jeekapi ni koony ge piny tier jaadha teek na en buut Cekam.",
                    "ID": "4"
                },
                {
                    "text": "'Ba kanya tïŋge wääth marge, lwär mo päl mo käla baŋ Jwøk aö bäät päänye moa näk kwörge cärö ki geni bëët; ni ö jiyi moa en yïth päänye moøgø ni kärge reŋ køør jic Jeekap.",
                    "ID": "5"
                },
                {
                    "text": "Ni ö Jeekapi ki jøøa cäädhö ki eni bëët ni pïïcge Löja na näk Bëthël na en yi ŋööm Keenan.",
                    "ID": "6"
                },
                {
                    "text": "Ni ö Jeekapi ni tïïe ki gïn wø cïp olämme bääte kaace, ni cwøl nyeŋ kaace ni El-Bëthël, kiper kaace beeye kanya ö Jwøki na nyooth ree jïgø kanya reeŋe ni ŋwieya coki.",
                    "ID": "7"
                },
                {
                    "text": "Kanyøgø Diböra, ŋat tïïc mar Rebëëka na pïr gø, athøw, ni koonyi tier jaadha teek kany mo cään ki Bëthël, ni cak nyeŋ jaadhøgø ni Allön-Bakuth. ",
                    "ID": "8"
                },
                {
                    "title": "Kanya Ö Jwøki Na Gwïëth Jeekap Ni Wiil Nyeŋ Gø Na Icriel",
                    "text": "'Ba kanya duu Jeekapi ki yi Padan- Aram, Jwøk ree acäŋ nyoothø jïgø ni gwïëth gø,",
                    "ID": "9"
                },
                {
                    "text": "ni kööe jïgø, ni «Nyeŋŋï beeye Jeekap; 'ba nyeŋŋï ba cwøl ni Jeekap këët, 'ba nyeŋŋï ocwøl ni Icriel.» Køøre nyeŋ gø aput Jwøki cwøl ni Icriel.",
                    "ID": "10"
                },
                {
                    "text": "Ni cäŋ Jwøki köö jï Jeekap, ni «Aana Jwøa en teeki jïre; nyöödï ni nyaayï piny, ni ö wï jur na näk lwaa wï jur ni tïme ni käla riï, ni ö nyeye ni öge wøk ki dëërï.",
                    "ID": "11"
                },
                {
                    "text": "Ŋöömma cïba jï kwaru ma Eeberam ki wäru ma Aydhak, cïba cïbö jïrï; ni cïba gø jï nyïïkwaayï mo ööi køørï.»",
                    "ID": "12"
                },
                {
                    "text": "Køøre Jwøk aay buut Jeekap kanya cäänge yie ki gøøni.",
                    "ID": "13"
                },
                {
                    "text": "Ni ö Jeekapi ni cööth piny ki nyuudhi ma kïdi kanya cään Jwøki ki gøøni yie, ni thïïm bäät gø ki køøŋø na jëëdhi, ni thii maaw bäät gø.",
                    "ID": "14"
                },
                {
                    "text": "'Ba Jeekap nyeŋ kanya cään Jwøki ki gøøni yie acaae ni Bëthël. ",
                    "ID": "15"
                },
                {
                    "title": "Luum Thøw Reecal",
                    "text": "Køøre gena tïŋŋö Bëthël. 'Ba kanya poode ni karge poot bäyö mëëth ki man pïïcge Eeparata, Reecal ree ajïtö ki mäc lwaar, ni tïm lwaarri mare ni teek døc.",
                    "ID": "16"
                },
                {
                    "text": "'Ba ki køør lwaar mo teek døc, dïcöödi aköö jïgø, ni «Kärï lwäyö, kiper nyilaal man poot na dïcwøø.»",
                    "ID": "17"
                },
                {
                    "text": "'Ba kanya tïm jwïëy moe ni manynya aay dëëre kiper nee thøøe, eni nyeŋ wääde acaae ni Benöni, 'ba wänni nyeŋ wääde acaae ni Benjamen.",
                    "ID": "18",
                    "comment": "Benöni ki dhi Ibaru tiere beeye wääda mana jooda køør lwaar mo leth. \nBenjamen ki dhi Ibaru tiere beeye wääda na näk cer cwïïa na dïkunyi mara."
                },
                {
                    "text": "Kanyøgø Reecal aput thøø ni koonyi jöö mana ci Eeparata na näk Bethelem.",
                    "ID": "19"
                },
                {
                    "text": "Ni ö Jeekapi ni cööth piny ki kïdi na nyuudhi bäät bwöc gø, ni beeye nyuudhi mar bwöc Reecal këël dïcäŋi en.",
                    "ID": "20"
                },
                {
                    "text": "Køøre Icriel atïŋŋö kaace, ni aae ni gur oduŋkaara mare piny ŋää kanya cwøl ni Makdal-Adër.",
                    "ID": "21"
                },
                {
                    "text": "'Ba kanya bëët Icrielli ni bëëdö yi ŋöömmögø, wääde ma Ruben aci baŋ Bila, dhaaŋŋa näk kwanynyø mar wänni, ni butge ki gøøni; ni ö wänni ma Icriel ni wïny gïnögø. ",
                    "ID": "22"
                },
                {
                    "title": "Nyeŋ Wäät Jeekap",
                    "text": "Wääte moa nywøle ki Liia beege Ruben na näk kany Jeekap, køøre ki Cimien ki Libay ki Juuda ki Icakar ki Dhebulan;",
                    "ID": "23"
                },
                {
                    "text": "ni wääte moa nywøle ki Reecal beege Jocep ki Benjamen;",
                    "ID": "24"
                },
                {
                    "text": "ni wääte moa nywøle ki Bila, dhaaŋŋa näk ŋat tïïc mar Reecal, beege Daan ki Naptali;",
                    "ID": "25"
                },
                {
                    "text": "ni wääte moa nywøle ki Dhelpa, dhaaŋŋa näk ŋat tïïc mar Liia, beege Gaat ka Acer. Moøgø beege wäät Jeekap moa nywøle yi Padan-Aram. ",
                    "ID": "26"
                },
                {
                    "title": "Luum Thøw Aydhak",
                    "text": "Køøre Jeekap aö baŋ wänni ma Aydhak yi Mamrë yi Kiriat-Arba na näk Keeprön, kanya ö kwari ma Eeberammi ki wänni ma Aydhak na bëëtge yie na wëëlle.",
                    "ID": "27"
                },
                {
                    "text": "'Ba kar kaace cwiic Aydhak oløny na dïpa aciel ki pïërabära.",
                    "ID": "28"
                },
                {
                    "text": "Ni ö Aydhaki ni jwïëe ka aŋuudi ni put thøø, ni läp køør tuuŋge, ni ena jaal mo ojal ki jalø ma wøp. Ni ö wääte na näk Icøø ki Jeekap ni koonyge eni.",
                    "ID": "29"
                }
            ]
        },
        {
            "ID": "OT:GEN.36",
            "name": "Wïlöölö 36",
            "text": [
                {
                    "title": "Luum Nyïïkwaac Icøø ",
                    "text": "Man beeye luum nyïïkwaac Icøø na näk Ëdöm.",
                    "ID": "1"
                },
                {
                    "text": "Icøø anyöömö ki mään røk nyïïakuk Keenan; ni mään moa nywøme beege Ada nyi Ëlön nyï Këth, ki Öölibama nyi Ana na näk nyikwaar Dhibøn nyï Ëwi,",
                    "ID": "2"
                },
                {
                    "text": "ki nyi Icmiel na näk Bacimat cöök Nebayöt.",
                    "ID": "3"
                },
                {
                    "text": "Køøre Ada Elipath anywølge ki Icøø, ni ö Bacimati ni nywøl Raguël,",
                    "ID": "4"
                },
                {
                    "text": "ni ö Öölibama ni nywøl Jeuc ki Jalam ki Köra. Moøgø beege wäät Icøø moa nywøle yi ŋööm Keenan.",
                    "ID": "5"
                },
                {
                    "text": "Køøre Icøø määre ki wääte ki nyïïe ki jø paare bëët ki dïëk ki dhäk moe bëët ki lääc paac moe bëët ki jammi moe bëët moa joode yi ŋööm Keenan alwøre ni aae, ni ci paac mør mo kare bäär ki coki ma Jeekap.",
                    "ID": "6"
                },
                {
                    "text": "Kiper jammi moa en jïge atïmö ni thööth døc, ni ba løny jïge ki man bëëtge kanya ciel, ni ö ŋøømmi moa bëëtge yie ni gena wëëlle ni tïmge ni ba rømi jïge; kiper lääc paac moge thööth.",
                    "ID": "7"
                },
                {
                    "text": "Ni ö Icøø na näk Ëdöm ni daa Cëër, paana näk po kïte, ni bëëde yie.",
                    "ID": "8"
                },
                {
                    "text": "'Ba man beeye luum nyïïkwaac Icøø na näk kwar jø Ëdöm moa bëëdö Cëër paana näk po kïte.",
                    "ID": "9"
                },
                {
                    "text": "Nyeŋ wäät Icøø beege Elipath na näk o cïïe ma Ada, ki Raguël na näk o cïïe ma Bacimat.",
                    "ID": "10"
                },
                {
                    "text": "'Ba wäät Elipath beege Tëman ki Omar ki Dhepø ki Götöm ki Kënec.",
                    "ID": "11"
                },
                {
                    "text": "Timna beeye dhaagø ma kwanynyø mar Elipath wär Icøø. Timna Amalëk anywølge ki Elipath. 'Ba moøgø beege nyïïkwaac Ada na näk cï Icøø.",
                    "ID": "12"
                },
                {
                    "text": "'Ba wäät Raguël beege Naath ki Dheera ki Cimia ki Midha. Ni moøgø beege nyïïkwaac Bacimat na näk cï Icøø.",
                    "ID": "13"
                },
                {
                    "text": "'Ba Öölibama cï Icøø na näk nyi Ana nyikwaar Dhibøn, wääte moa nywøle ki Icøø beege Jeuc ki Jalam ki Köra.",
                    "ID": "14"
                },
                {
                    "text": "'Ba wäät Icøø na näk kwääri beege ii. Kwääri moa näk wäät Elipath kany Icøø beege Tëman ki Omar ki Dhepø ki Kënec,",
                    "ID": "15"
                },
                {
                    "text": "ki Götöm ka Amalëk. Kwääri moøgø beege kwääri moa bëëdö yi ŋööm Ëdöm na käl ri Elipath. Geni, gena nyïïkwaac Ada.",
                    "ID": "16"
                },
                {
                    "text": "'Ba wäät Raguël wär Icøø na näk kwääri beege Naath ki Dheera ki Cimia ki Midha. Moøgø beege kwääri moa bëëdö yi ŋööm Ëdöm na käl ri Raguël. Geni, gena nyïïkwaac Bacimat na näk cï Icøø.",
                    "ID": "17"
                },
                {
                    "text": "'Ba kwääri moa näk wäät Öölibama cï Icøø beege Jeuc ki Jalam ki Köra. Moøgø beege kwääri moa nywøl Öölibama cï Icøø na näk nyi Ana.",
                    "ID": "18"
                },
                {
                    "text": "Jøøgø bëët beege nyïïkwaac Icøø na näk Ëdöm ki wääte bëët, ni kwääri moøgø beege kwääri mo jø Ëdöm.",
                    "ID": "19"
                },
                {
                    "text": "'Ba jøøa kwøŋ bëëdö paanøgø, na näk wäät Cëër nyï Öör, beege Löthan, ki Cöbal, ki Dhibøn, ki Ana,",
                    "ID": "20"
                },
                {
                    "text": "ki Dicön, ki Ëdhör, ki Dican. Jøøgø beege kwääri moa käl ri jø Öör, na näk wäät Cëër na bëëdö yi ŋööm Ëdöm.",
                    "ID": "21"
                },
                {
                    "text": "'Ba wäät Löthan beege Ori ki Ëman. 'Ba cöök Löthanni mana näk dhaagø nyeŋŋe beeye Timna.",
                    "ID": "22"
                },
                {
                    "text": "Wäät Cöbal beege Alwan ki Manëat ki Ëbal ki Cipø ki Önam.",
                    "ID": "23"
                },
                {
                    "text": "'Ba wäät Dhibøn beege Aya ki Ana. Ana kany mo yie da pïï mo lëëthö dï paap ajoode kanya en baŋ kwaath ka arëëni mo wänni ma Dhibøn.",
                    "ID": "24"
                },
                {
                    "text": "'Ba obwöre mo Ana beege Dicön ki nyaare ma Öölibama.",
                    "ID": "25"
                },
                {
                    "text": "Wäät Dicön beege Ëmdan, ki Ëcban, ki Ithran, ki Kiran.",
                    "ID": "26"
                },
                {
                    "text": "Ni wäät Ëdhör beege Bilaan ki Dhaawan ka Akan.",
                    "ID": "27"
                },
                {
                    "text": "Ni wäät Dican beege Uc ka Aran.",
                    "ID": "28"
                },
                {
                    "text": "'Ba kwääri moa käl ri jø Öör beege Löthan ki Cöbal ki Dhibøn ki Ana,",
                    "ID": "29"
                },
                {
                    "text": "ki Dicön ki Ëdhör ki Dican. Jøøgø beege kwääri moa käl ri jø Öör, na kwaan ki køør dhøk uut tuuŋ kwär moge yi ŋööm Cëër.",
                    "ID": "30"
                },
                {
                    "text": "'Ba nyeye moa en teeki ceŋge yi ŋööm Ëdöm kanya poode ni poot bäŋ nyeya mo bëën jø Icrielli beege ii:",
                    "ID": "31"
                },
                {
                    "text": "Nyeŋ nyeya mana dïkwøŋ beeye Bëla o Beeyör na bëëdö na nyeya Ëdöm, ni nyeŋ pääny mare cwøl ni Dinaaba.",
                    "ID": "32"
                },
                {
                    "text": "Køøre Bëla athøw, ni ö Jöbap o Dheera nyï Bödhra ni tïme na nyeya kar gø.",
                    "ID": "33"
                },
                {
                    "text": "Køøre Jöbap athøw, ni ö Ëcam nyï po jø Tëman ni tïme na nyeya kar Jöbap.",
                    "ID": "34"
                },
                {
                    "text": "Køøre Ëcam athøw, ni ö Adati o Badat, ŋata dïïm jø Midien yïth ŋøøp jø Möap, ni tïme na nyeya kar Ëcam, ni nyeŋ pääny mare cwøl na Awit.",
                    "ID": "35"
                },
                {
                    "text": "Køøre Adat athøw, ni ö Camla nyï Mecrëka ni tïme na nyeya kar Adat.",
                    "ID": "36"
                },
                {
                    "text": "Køøre Camla athøw, ni ö Caulli nyï Rööböth paana en bäät naam Upareeti ni tïme na nyeya kar Camla.",
                    "ID": "37"
                },
                {
                    "text": "Køøre Caul athøw, ni ö Baal- Anan wär Akbör ni tïme na nyeya kar Caul.",
                    "ID": "38"
                },
                {
                    "text": "Køøre Baal-Anan wär Akbör athøw, ni ö Adati ni tïme na nyeya kar Baal-Anan, ni nyeŋ pääny mare cwøl ni Pau; ni nyeŋ cïïe beeye Meethabël nyi Methrët na näk nyi Mëdhaap.",
                    "ID": "39"
                },
                {
                    "text": "'Ba nyeŋ kwääri moa käl ri Icøø, ki køør dhøk tuŋi moge ki kwöra bëëtge yïthge, beege Timna ka Alwa ki Jethëth,",
                    "ID": "40"
                },
                {
                    "text": "ki Öölibama ki Ëla ki Pinön,",
                    "ID": "41"
                },
                {
                    "text": "ki Kënec ki Tëman ki Mibcar,",
                    "ID": "42"
                },
                {
                    "text": "ki Magdiel ki Iram. Jøøgø beege kwääri mo Ëdöm na kwaan ki køør kwöra bëëtge yïthge yi ŋöömma makge na marge. 'Ba Icøø beeye kwar jø Ëdöm.",
                    "ID": "43"
                }
            ]
        },
        {
            "ID": "OT:GEN.37",
            "name": "Wïlöölö 37",
            "text": [
                {
                    "title": "Kanya Ö Uutwää Jocep Ni Mänge Ki Eni ",
                    "text": "Kanyøgø Jeekap abëëdö yi ŋööm Keenan na näk ŋöömma bëët wänni yie na wëëllö.",
                    "ID": "1"
                },
                {
                    "text": "Man beeye luum nyïïkwaac Jeekap. Kanya tïm Jocepi o Jeekap na nyilaal mo cwiiye apaar ka abïriiø, ena bëëdö ni kwaaya dïëk ki uutwänni na näk wäät Bila ki Dhelpa na näk määr wänni. Kanyøgø Jocep nyeŋ uutwänni awaae ni cääne ki dwøl mo raac jï wääge kiperge.",
                    "ID": "2"
                },
                {
                    "text": "Kar kaaca Jeekap mëër ki Jocep døc ni kaala wääte møga, kiper mana nywøl gø ni eno nø jalø. Ni mooc gø ka abïï mo mïërö.",
                    "ID": "3"
                },
                {
                    "text": "'Ba na jooti ya uutwänni ni wääge mëër ki eni ni kaala geni, gena männö ki gø døc, ni bëëtge ni ge ba cäänö ki gø ki met ec.",
                    "ID": "4"
                },
                {
                    "text": "Kanyøgø Jocep alägö ki lääk. 'Ba kanya par gø jï uutwänni, män marge ki eni aput kadhø døc.",
                    "ID": "5"
                },
                {
                    "text": "Ni ö eni ni kööe jïge, ni «Wïnynyu lääga läga ki gø.",
                    "ID": "6"
                },
                {
                    "text": "Kanya läga nëëni kere øøni nø, ø ena yi pwödhö ni ø töö ka acook abäy, ni ö acooŋa mara ni cuŋŋe, ni ö mou ni cooŋge rege lak mara ni kuulge wïthge piny nyïm acooŋ abäy mara.»",
                    "ID": "7"
                },
                {
                    "text": "Køøre uutwänni aköö jïre, «?Aŋø, riï cuumï cuumö bäätwa? ?Aŋø, ï tïmö møn ni ïïna kwäärö bäätwa?» Køøre män marge ki eni akadhø døc kiper luup moa caane kiper lääk moe.",
                    "ID": "8"
                },
                {
                    "text": "Køøre ena cäŋ lägö ki lääk mør, ni par gø jï uutwänni, ni kööe, «Aani nø, aana cäŋ lägö ki lääk mør. Kanya läga nëëni kere cäŋ ki dwääy ki ceer apaar kurciel wïthge ege kuul piny nyïma.»",
                    "ID": "9"
                },
                {
                    "text": "'Ba na par gø jï uutwänni ki wänni, ena jook wänni ni kööe, «?A teeŋ lääga ŋø na lägï yøø? ?Aŋø, beeye aani møn ki meru ki uutwäru noo ööi noo kuul wïthge piny nyïmï?»",
                    "ID": "10"
                },
                {
                    "text": "Ni ö uutwänni ni päŋ cwïnyge ki keec ki eni. 'Ba wänni luummögø akan cwïnye. ",
                    "ID": "11"
                },
                {
                    "title": "Jocep Agath Uutwänni",
                    "text": "Kanyøgø uutwänni aci kuna køølge pïïth dïëk wääge yi kany mo cään ki Cekam.",
                    "ID": "12"
                },
                {
                    "text": "Ni kö Icrielli jï Jocep, «Uutwäru ena baŋ kwaath ki dïëk buut Cekam. Ööï nø niï jääŋŋa baŋge.» Ni kö Jocepi jïre, «Wøp, a cøø.»",
                    "ID": "13",
                    "comment": "Icriel beeye nyeŋ mør man wø cwøl Jeekap ki gø."
                },
                {
                    "text": "Køøre wänni aköö, «Ciï nø ni neenï uutwäru nee geni dëëtge jööt ki dïëk bëët. Køøre wärï duuï ni caanï gø jïra.» Køøre ena jääŋŋe ki yi gool mar Keeprön, ni ö eni ni ci Cekam.",
                    "ID": "14"
                },
                {
                    "text": "Ni jooti ya nyen mørri ni eni wïdö jaak yïth pwöth, ni pëënynyi ya nyenøgø, ni «?Ï manynyï ŋø cøøn?»",
                    "ID": "15"
                },
                {
                    "text": "Ni kö Jocepi, ni «Aani a manynya uutwära. Beerra man caanï kanya kwääcge yie ki dïëk.»",
                    "ID": "16"
                },
                {
                    "text": "Køøre ŋatøgø aköö, «Dëëtge apaanyge kany, kiper awïnynya ni ge cäänö, ni ‹Ø aa Döthan.› » Køøre Jocep aläp køør uutwänni ni nwän geni yi Döthan.",
                    "ID": "17"
                },
                {
                    "text": "'Ba kanya jootge Jocep ni kare poot bäär mëëth ki geni, ni eni poot kär pïï buutge, gena cuuŋö yïthakicge keerge ki man 'näkge gø.",
                    "ID": "18"
                },
                {
                    "text": "Ni cäänge yaakicge keerge ni köge, ni «Ŋat lääk aöö ice.",
                    "ID": "19"
                },
                {
                    "text": "Ööu nø nee eni nääø ni leeŋø gø yi buur jaak, ni caanø gø ni kööø ni ena cam lääyi mør mo owär; køøre nø nee lääk moe neenø mano tïmge nidïï.»",
                    "ID": "20"
                },
                {
                    "text": "'Ba gïnögø awïny Rubenni ni wëëk gø bødhø ceŋ uutwänni, ni kööe, «Kär eni nääø.»",
                    "ID": "21"
                },
                {
                    "text": "Ni cäŋ Rubenni köö jïge, «Kär remme kønynyu piny. Beerra man leeŋu gø yi buur man dï paap kany, 'ba kär dee ŋat gut gø ki cere.» Gïnögø acaane ni eni gwøga gø ceŋge kiper nee eni dwøk baŋ wänni.",
                    "ID": "22"
                },
                {
                    "text": "'Ba kanya pïïc Jocepi buut uutwänni, geni abïïna mïërö na kääre acöötge wøk dëëre.",
                    "ID": "23"
                    
                },
                {
                    "text": "Ni putge gø mak ni leeŋge gø yi buur. 'Ba buur manøgø beeye buur mo odwön mo bäŋ pïï yie.",
                    "ID": "24"
                },
                {
                    "text": "Køøre gena pï piny nee ge cämge. 'Ba na lwïthge, jø tuuŋ Icmiel mo dïgäthe ajootge ni öö ki yi Gelät ka athïrööle moge, ni ge käära dwøk ki mädhi ma teeŋi, ni kïtha Ijep.",
                    "ID": "25"
                },
                {
                    "text": "Kanyøgø Juuda aköö jï nyïïmenni ki uutwänni, «?Agïnaŋø ni beer no duue jïïø ni näk mo rem owääø yøø køny piny jaak ni mooŋø gø?",
                    "ID": "26"
                },
                {
                    "text": "Ööu nø nee gadhø baŋ jø tuuŋ Icmiel, ni ba gudø gø ki ceŋŋø, kiper eni beeye owääø ni rem dëëtø aciel ki gø.» Køøre luummögø aleŋ nyïïmenni ki uutwänni.",
                    "ID": "27"
                },
                {
                    "text": "Kanya pöönh jø Midienni ki buutge, geni Jocep apëëge wøk ki yi buur, ni putge gø gath ki jø tuuŋ Icmiel ki gwel ma pïërariiø, ni ö jø tuuŋ Icmielli ni kïthge Jocep Ijep.",
                    "ID": "28",
                    "comment": "Ki kwör møøk jø tuuŋ Icmiel wø di cwølø ni jø Midien."
                },
                {
                    "text": "Kanyøgøøni na duu Rubenni na neen Jocep ni tøør yi buur, abïïge ajeeye.",
                    "ID": "29"
                },
                {
                    "text": "Ni døø baŋ nyïïmenni ki uutwänni ni kööe, «Nyilaal tøør. ?Aano cøøa kaa nø?»",
                    "ID": "30"
                },
                {
                    "text": "Køøre geni abïïn Jocep akälge, ni ŋätge ki diel, ni cøtge abïï yi remø.",
                    "ID": "31"
                },
                {
                    "text": "Ni ö geni ni jääŋge abïïna mïërö ni kïthge gø baŋ wääge ni köge, «Abïï man ajootwa. Neenï nø ni näk beeye abïïn wäädï wala path.»",
                    "ID": "32"
                },
                {
                    "text": "Ni ö eni ni ŋec gøøni, ni kööe, «Man beeye abïïn wääda. Ena nø cam lääyi mør mo owär. Jocep dëëre anø cööti na thäŋi møn.»",
                    "ID": "33"
                },
                {
                    "text": "Køøre Jeekap abïïge ajeeye, ni kïth dëëre ki keeca, ni kïmme kiper wääde ki nïne mo thööth.",
                    "ID": "34"
                },
                {
                    "text": "Kanyøgø wääte bëët ki nyïïe bëët aöö ki man cømge cwïnye, 'ba ena kweer ki man cøm cwïnye, ni kööe, ni «Jïra bäär, aani a cøøa kar thøø køør wääda naa kïmmö.» Ni ö Jeekapi ni bëëde ni kïmmö kiper wääde.",
                    "ID": "35"
                },
                {
                    "text": "'Ba Jocep onø gath jø Midienni ki nyen mør Ijep mo cwøl ni Pötipar, mo tïïö buut Peerø nyeny Ijep, ni ena kwääy jø leny moe.",
                    "ID": "36"
                }
            ]
        },
        {
            "ID": "OT:GEN.38",
            "name": "Wïlöölö 38",
            "text": [
                {
                    "title": "Luum Juuda Ki Tamar ",
                    "text": "Kanyøgøøni Juuda buut uutwänni ki nyïïmenni awiie ni aae ni gaa buut nyen mør mo nyeŋŋe cwøl ni Ëra ma nyï Adulam.",
                    "ID": "1"
                },
                {
                    "text": "Kanyøce Juuda nyi nyen mør ma nyï Keenan mo nyeŋŋe cwøl ni Cëwa ajoode. Ni ö eni ni nywøm gø, ni ci baŋ gø.",
                    "ID": "2"
                },
                {
                    "text": "Ni ö nyaanøgø ni jït yie ki dhaanhø, ni lwaare ki nyilaal ma dïcwøø, ni ö Juuda ni cak nyeŋ gø ni Er.",
                    "ID": "3"
                },
                {
                    "text": "Ni cäŋ yi nyaanøgø jïtö ki dhaanhø, ni lwaare ki nyilaal ma dïcwøø, ni cak nyeŋ gø ni Önan.",
                    "ID": "4"
                },
                {
                    "text": "Ni cäŋ nyöötö ki nyilaal mør ma dïcwøø ni cak nyeŋ gø ni Ceela. 'Ba na ö nyaanøgø na nywøl wääde manøgø, Juuda ena Kejip.",
                    "ID": "5"
                },
                {
                    "text": "Køøre Juuda wääde ma Er mana näk kanynye anyöömme ki dhaagø mo nyeŋŋe cwøl ni Tamar.",
                    "ID": "6"
                },
                {
                    "text": "'Ba Er, na näk kany Juuda, ena ŋat raay ki nyïm Wuuö Jwøk; køøre ena wëëk Wuuö Jwøki thøø.",
                    "ID": "7"
                },
                {
                    "text": "Køøre Juuda aköö jï Önan, «Ci baŋ cï coku, ni bëëdu ki gø kaawat man wø dööŋ dhaanhe ki cï mädhi, ni ciï baŋe ni nywølï wï coku.»",
                    "ID": "8"
                },
                {
                    "text": "'Ba na neeni ya Önanni no obwöre moo nywøle paa moe, ena ci baŋ cï mädhi ni käre kööthe wiiø ki man cige dëër gø, 'ba cøøa piny jaak, kiper nee ba jïte ki nyilaal jï coki.",
                    "ID": "9"
                },
                {
                    "text": "'Ba gïna tïïe beeye gïn mo raac ki nyïm Wuuö Jwøk; køøre ena wëëk Wuuö Jwøki thøø thuwø.",
                    "ID": "10"
                },
                {
                    "text": "Kanyøgø Juuda aköö jï cï nyaare ma Tamar, «Ci døø po wäru ni bëëdï ni ïïna cï thøø, këël mano døøŋ wääda ma Ceela.» Kiper Juuda alwäyö ni kanymør Ceela thøw kaamar nyïïmenni. Køøre Tamar aay ni ci kuna bëëde po wänni.",
                    "ID": "11"
                },
                {
                    "text": "'Ba kanya tïme na køør cwiiri møøk, cï Juuda nyi Cëwa athøw. 'Ba kanya nø løny Juuda ki cøm cwïny, eni ki nyawatge ma Ëra nyï Adulam gena ci baŋ jø wø nyaar jïëc dïëk moe yi Temna.",
                    "ID": "12"
                },
                {
                    "text": "'Ba acaan jï Tamar, ni «Kwaru cøøa yi Temna kuna nyaar jïëc dïëk moe.»",
                    "ID": "13"
                },
                {
                    "text": "Køøre Tamar abïïk thøø akäl wøk dëëre, ni lwöte ka abïï mør ni uum gø dëëre. Køøre ena pï piny buut dhi kiir Enayim na en jöör Temna. Gïnögø atïïc Tamarri kiper ajoode ni Ceela anø døøŋŋø, ni eni kär mëëk Ceela nee dööŋe ki gø.",
                    "ID": "14"
                },
                {
                    "text": "'Ba kanya jooti ya Juuda, ki jïre ni beeye dhaagø ma kääbi, kiper mana näk täärnyïme ee uumö.",
                    "ID": "15"
                },
                {
                    "text": "Køøre ena gaa baŋ gø thääŋ øtjöö, ni kööe, «Ööï naa ööa baŋï na dhaagø,» kiper eni kuue ni beeye cï nyaare. Køøre Tamar aköö, «?Agïnaŋø noo mëëgï aani kiper niï ööï baŋa?»",
                    "ID": "16"
                },
                {
                    "text": "Ni ö Juuda ni løk gø jïre, «Ïïno mooa ki nyidiel ri dïëga.» Ni ö Tamarri ni kööe, «?Agïnaŋø noo cïpï na dïgïti këël mano jääŋŋï gø?»",
                    "ID": "17"
                },
                {
                    "text": "Ni ö Juuda ni kööe, «?A dïgïti ma ŋø noo mëëga ïïni?» Ni løk gø jïre, na «A manynya gwel lweedø marï man wø käärï ki cwaagï, ka athøra mano ni en cerï enø.» Køøre eni gïïögø bëët acïbe ni ci baŋ gø ni jaac gø.",
                    "ID": "18"
                },
                {
                    "text": "Køøre Tamar aö maal ni aae, ni käl abïïne wøk dëëre ni dwøk abïïk thøø dëëre.",
                    "ID": "19"
                },
                {
                    "text": "'Ba na ö Juuda na jääŋ nyidiel ki nyawatge ma nyï Adulam kiper nee dïgïte moa cïbe lwøre baŋ dhaaŋŋøce, nyawatge dhaaŋŋøgø käre joodø.",
                    "ID": "20"
                },
                {
                    "text": "Ni ö eni ni pëëny jøøa näk wëëk kaace, ni kööe, na «?Age dhaaŋŋa näk kääbi na en deŋ jöö buut dhi kiir Enayim?» Ni köge jïre, «Kee bäŋ kääbi mo ena kany.»",
                    "ID": "21"
                },
                {
                    "text": "Køøre ena døø baŋ Juuda ni kööe, «Dhaaŋŋøca kära joodø. Këël jøøa näk wëëk paaci thuwø aköö, ni ‹Bäŋ dhaagø ma kääbi kany.› »",
                    "ID": "22"
                },
                {
                    "text": "Ni løgi ya Juuda jïre, ni «Beerra man bëët jammi moøgø na moe nø, kiper nee jiy ba ŋeethge bäätø. Neenï, kawaane nyidieri ajääŋŋa baŋe, 'ba eni kärï joodø.»",
                    "ID": "23"
                },
                {
                    "text": "'Ba na tïme na køør dwäde adäk acaan jï Juuda, ni «Cï nyaarï ma Tamar ree atïïe kaamar kääbi, 'ba ki køør mana tïïe, eni kawaane yie da dhaanhø.» Køøre Juuda aköö, «Kälu eni wøk nee waaŋ.»",
                    "ID": "24"
                },
                {
                    "text": "'Ba na käl eni wøk, ena jäägö ki dwøl baŋ kwari, ni kööe, «Ŋata näk wää japi beeye ŋata mooc aani ki dhaanhø. Beerra man ŋeyï gïïögø. ?Aŋø, wää gwel lweedø man ka athøra man aŋa?»",
                    "ID": "25"
                },
                {
                    "text": "Køøre Juuda japøge aŋiie ni kööe, «Mana tïïe enøgø atïmö ni theemma eni ki mara, kiper eni kära mëëk wääda ma Ceela.» Køøre Juuda kär ci baŋ gø këët.",
                    "ID": "26"
                },
                {
                    "text": "'Ba kanya tïme na kar lwaar mare, atïmö ni yie da nyïï Jwøk.",
                    "ID": "27"
                },
                {
                    "text": "'Ba na cäädhe ki mäc, nyilaal aciel dïge cere arwää wøk, ni ö dïcöödi ni tööny cer gø ki waarø mo kwaar, ni kööe, ni «Man beeye mana kwøŋ ö wøk.»",
                    "ID": "28"
                },
                {
                    "text": "'Ba køøre na ö eni na dwøk cere, coki aput ö wøk, ni tïme ni beeye kaa. Ni kö dïcöödi, «?Aŋø ni jämmï riï keerï en?» Køøre, kiper mana jäm ree keere, nyeŋŋe acak ni Peereth.",
                    "ID": "29"
                },
                {
                    "text": "Køøre nø coki na en waaya kwaar cere aö wøk, ni ö nyeŋŋe ni caai ni Dheera.",
                    "ID": "30"
                }
            ]
        },
        {
            "ID": "OT:GEN.39",
            "name": "Wïlöölö 39",
            "text": [
                {
                    "title": "Jwøk Abëëdö Buut Jocep Ijep ",
                    "text": "'Ba Jocep akïth Ijep. Ni ö nyï Ijepi mo cwøl ni Pötipar, kwääy jø leny man wø tïïö buut Peerø, ni ŋeew Jocep ceŋ jø tuuŋ Icmiel na kïth gø Ijep.",
                    "ID": "1"
                },
                {
                    "text": "'Ba Wuuö Jwøk nut buut Jocep, ni ö Jocepi ni jïte ki bëëtö ma wøp. Ni tïme ni bëëdö øt kwääye na näk nyï Ijep.",
                    "ID": "2"
                },
                {
                    "text": "Ni jooti ya kwääye ni Wuuö Jwøk nutö buut Jocep, ni jammi bëët moa tïïe cäädhi ni beyø.",
                    "ID": "3"
                },
                {
                    "text": "Ni ö Jocepi ni jïte ki met ec baŋ kwääye, ni tïny gøøni; ni ö eni ni tïïc Jocep na kwäärö man wø raŋ jap paare bëët, ni cïp teek jïre bäät jap paare bëët.",
                    "ID": "4"
                },
                {
                    "text": "'Ba kanya tïïc eni na ŋat raŋ jape, ni cïp teek jïre bäät jap paare bëët, gwïëth Wuuö Jwøk aö bäät nyï Ijep manøgø ki køør Jocep, ni ö gwïëth Wuuö Jwøki ni en bäät japa en paare bëët ki moa en pwödhö.",
                    "ID": "5"
                },
                {
                    "text": "Ni wii jape bëët cer Jocep, ni tïme ni bäŋ gïn lääŋŋe këët kiper jape, 'ba beeye gïr cam mare keere ni wø lääŋŋe. 'Ba Jocep beeye dhaanhø mo kïte wøp døc ni nëëni ni mïërö. ",
                    "ID": "6"
                },
                {
                    "title": "Luum Jocep Ki Cï Kwääye",
                    "text": "'Ba kanyøgø, cï kwääye waŋe atïmö ni ena baŋ Jocep ni kööe, na «A manynya man butï ki aani.»",
                    "ID": "7"
                },
                {
                    "text": "'Ba Jocep akweer ni kööe jï cï kwääye, ni «Neenï, kawaane kwääya bäŋ gïn lääŋŋe kiper gïïa en paare bäre kiper aana ŋat tïïe, ni jape bëët ee wii cera.",
                    "ID": "8"
                },
                {
                    "text": "Bäŋ dhaanhø mo dwøŋŋa eni ki aani paare; ni bäŋ gïn mo odööŋ mo käre cïbö jïra, 'ba beeye ï keerï, kiper ïïna cïïe. ?Aŋø na daa tïïc teeŋ raayøgø ni dwøŋ enø, ni bääya dëër Jwøk?»",
                    "ID": "9"
                },
                {
                    "text": "'Ba këël na bëët nyaanøgø ni cäänö cooth ri Jocep ki yïth nïne bëët, Jocep kär jïëy ki man butge ki gø, këël ki man bëëde buut gø thuwø.",
                    "ID": "10"
                },
                {
                    "text": "'Ba dïcäŋ aciel na ö Jocepi na ci yi øtø baŋ tïïc mare ni bäŋ dhaanhø aciel kaace røk jø wø tïïö yi øtø,",
                    "ID": "11"
                },
                {
                    "text": "ena mak nyaanøgø ka abïï mare, ni kö nyaanøgø, «Butï ki aani.» 'Ba Jocep abïïne awii cer gø ni reeŋe ni päär wøk yi øtø.",
                    "ID": "12"
                },
                {
                    "text": "'Ba na ö nyaanøgø na raŋ gø na abïï mare ee wii cere ni reŋ wøk ki yi øtø,",
                    "ID": "13"
                },
                {
                    "text": "eni jø wø tïïö yi øtø acwøle ni kööe jïge, «Neennu, nyï Ibaru akäl kany nee ø pääde. Ena ö baŋa ki man bute ki aani; 'ba aana köök ki dwøl mo päl.",
                    "ID": "14"
                },
                {
                    "text": "Køøre na neen gø ni dwøra yaa tïŋ maal naa cwödö, ena reŋ wøk ki yi øtø ni wii abïïne cera.»",
                    "ID": "15"
                },
                {
                    "text": "Køøre nyaanøgø abïï akan buute këël mana ö kwääc Jocepi paayø.",
                    "ID": "16"
                },
                {
                    "text": "Køøre gïnögø acaane jï cwøre ni kööe, «Laŋŋa näk nyï Ibaru na kälï dïwa aö baŋa naa pääde.",
                    "ID": "17"
                },
                {
                    "text": "'Ba na jwöŋa ni dwøra ena maal, ena put reŋ wøk ki yi øtø ni wii abïïne cera.» ",
                    "ID": "18"
                },
                {
                    "title": "Kanya Kïth Jocep Øt Twöc",
                    "text": "'Ba na ö kwääc Jocepi na wïny luup bëët moa caan cïïe jïre na kööe, ni «Gïna tïïc laŋŋï dëëra beeye enøgønø,» ena gootø døc.",
                    "ID": "19"
                },
                {
                    "text": "Ni ö kwääc Jocep ni lwør Jocep ni kïth gø øt twöc kanya näk jøøa twöc nyeya otwöö yie, ni ö Jocepi ni put bëëtö yi øt twöc manøgø.",
                    "ID": "20"
                },
                {
                    "text": "'Ba Wuuö Jwøk nutö buut Jocep ni nyooth mëëye ni wø ba jøøl jïgø, ni tïïc gø na nyïïawäädi ki ŋata en øt twöci cere.",
                    "ID": "21"
                },
                {
                    "text": "Ni ö ŋata en øt twöci cere ni tïïc Jocep na wïth jø twöc bëët, ni kany wø tïme ni da gïn mo di tïïö kaace beeye Jocep ni tïïc gø.",
                    "ID": "22"
                },
                {
                    "text": "Ni ö ŋata en øt twöci cere ni tïme ni bäŋ gïn lääŋŋe kiper gïïa en cer Jocep, kiper Wuuö Jwøk nutö buute, ni ö Wuuö Jwøki ni put tïïe moe bëët gwïëth.",
                    "ID": "23"
                }
            ]
        },
        {
            "ID": "OT:GEN.40",
            "name": "Wïlöölö 40",
            "text": [
                {
                    "title": "Kanya Ö Jocepi Na Caan Tiet Lääk Kanya En Øt Twöc ",
                    "text": "Kanyøgøøni na tïme na køør gïïögø bëët, ŋata bëëdö na nyikeenø mar nyeny jø Ijep ki ŋata bëëdö ni tïï dääpe mo nyeya ena cere, gena bääyö dëër kwääcge ma nyeny jø Ijep.",
                    "ID": "1"
                },
                {
                    "text": "Køøre Peerø nyeny Ijep agootø ki geni karge riet, ŋata bëëdö ni nyikeenø ki ŋata en tïï dääpe cere,",
                    "ID": "2"
                },
                {
                    "text": "ni ö eni ni leeŋ geni øt twöc yi øt kwääy jø leny, ni beeye øt twöc mana en Jocepi yie.",
                    "ID": "3"
                },
                {
                    "text": "Ni ö kwääy jø leny ni cïp geni cer Jocep, ni ö Jocepi ni gwøk geni, ni bëëtge øt twöc ki kany mo bäär mëëth.",
                    "ID": "4"
                },
                {
                    "text": "'Ba dï wäär aciel ŋata bëëdö na nyikeenø ki ŋata en tïï dääpe cere, jøøa leeŋ øt twöc, gena lägö bëët karge riet, ni ŋati man nø lääge ena kur keere, ni tier lääk man nø ena kur keere.",
                    "ID": "5"
                },
                {
                    "text": "'Ba na ö Jocepi baŋge ka aruunnø, gena joode ni cwïnyge opädhö.",
                    "ID": "6"
                },
                {
                    "text": "Ni pëëny geni, ge na jø tïï Peerø moa näk otwöö ki eni bëët yi øt kwääye, ni kööe, na «?Agïnaŋø na päth cwïnynyu kipere dïcäŋi?»",
                    "ID": "7"
                },
                {
                    "text": "Køøre gena köö jïre, «Waana lägö ki lääk, ni bäŋ dhaanhø mo caan tiet lääk jïwa.» Ni kö Jocepi jïge, «?Aŋø, løk lääk ba doo käla baŋ Jwøk? Beerra man parru läägu jïra.»",
                    "ID": "8"
                },
                {
                    "text": "Køøre ŋata bëëdö na nyikeenø, lääk mare apare jï Jocep ni kööe jïre, «Lääk mara bëët ka araŋa jaath omøk,",
                    "ID": "9"
                },
                {
                    "text": "mo ree da bäädi adäk mo okar, ni thiiwge, ni ŋøøkge, ni ö nyïëdi wøk mo ociek ki rege.",
                    "ID": "10"
                },
                {
                    "text": "No ogubayu mar Peerø ena cera, ni lwøra nyïïomøki ni biia ge yo ogubany Peerø. Køøre ogubanynyøgø acïba cer Peerø.»",
                    "ID": "11"
                },
                {
                    "text": "Køøre Jocep aköö jïre, «Tier lääk manøgøøni beeye en, bäädi moøgøøni na adäk yøø beege nïne adäk.",
                    "ID": "12"
                },
                {
                    "text": "Ki ri dää nïne Peerø ïïno päde, ni dwøk ïïni kar tïïc marï, ni cäŋï ogubany Peerø cïp cere keda mana wara tïïyï dïkwøŋ kanya bëëdï ni ïïna nyikeenø mare.",
                    "ID": "13"
                },
                {
                    "text": "'Ba noo jïtï ki bëëtö mo beer, wär wïïï parï ki aani. Beerra man caanï aani jï Peerø kiper naa käl wøk yi øt twöc man.",
                    "ID": "14"
                },
                {
                    "text": "Ka adïëri møn, aani a kwalla po jø Ibaru, ni bäŋ gïn mo raac mo yaa tïïö pööthi maa doo kïtha øt twöc kipere.»",
                    "ID": "15"
                },
                {
                    "text": "Kanyøgø na jooti ya ŋata en tïï dääpe cere ni lääk moøgø tietge beyø, ena köö jï Jocep, «Aana lägö thuwø, ni lääk 'moa nëëni kere a tïëta gupe adäk ki wïïa mo yïthge da dääpe mo tar.",
                    "ID": "16"
                },
                {
                    "text": "Ni gupa mana en maal yie da wïth dääpe bëët mo onø bul kiper Peerø. 'Ba weny aöö ni camge gø yi gupa mana en wïïa.»",
                    "ID": "17"
                },
                {
                    "text": "Ni løgi ya Jocepi jïre, «Man beeye tier lääk manøgø, gupe moø na adäk yøø beege nïne adäk.",
                    "ID": "18"
                },
                {
                    "text": "Ki ri dää nïne Peerø wïïï oŋul wøk, ni ŋaap ïïni bäät jaath, ni ö dëërï ni cami ya wenynyi.»",
                    "ID": "19"
                },
                {
                    "text": "'Ba na tïme na dää nïne, atïmö na kanya lwaarø ki Peerø yie, ni tïme ka ajwöma kiper jø tïïc moe bëët. Ni ö eni ni pät ŋata bëëdö na nyikeenø ki ŋata en tïï dääpe cere dï jø tïïc moe.",
                    "ID": "20"
                },
                {
                    "text": "Ni dwøk ŋata bëëdö na nyikeenø kar tïïc mare, ni ö eni ni cïp ogubayu cer Peerø.",
                    "ID": "21"
                },
                {
                    "text": "'Ba ŋata en tïï dääpe cere aput Peerø ŋaap bäät jaath kaa mana caani ya Jocepi jïge kanya caan tiet lääk moge.",
                    "ID": "22"
                },
                {
                    "text": "'Ba ŋata bëëdö na nyikeenø wïïe käre parø ki Jocep. Eni wïïe awïl ki gø.",
                    "ID": "23"
                }
            ]
        },
        {
            "ID": "OT:GEN.41",
            "name": "Wïlöölö 41",
            "text": [
                {
                    "title": "Kanya Ö Jocepi Na Caan Tier Lääk Mar Peerø ",
                    "text": "'Ba na tïme na køør cwiiri ariiø, Peerø alägö kede eni cuŋŋö bäät naam.",
                    "ID": "1"
                },
                {
                    "text": "Ni ö dhäki abïriiø wøk ki yi naamøgø, na dhäk mo nëëni ni beyø mo olør, ni cam marge beeye luum bäp naam.",
                    "ID": "2"
                },
                {
                    "text": "Ni ö dhäki abïriiø møøk ki køørge ki yi naam, ni gena dhäk mo odwat døc mo nëëni ni reyø, ni ge ena buut dhäk møga bäät ageela.",
                    "ID": "3"
                },
                {
                    "text": "Ni ö dhäki moa näk odwat døc ni camge dhääa näk abïriiø na näk olør. Ni ö Peerø ni pääe.",
                    "ID": "4"
                },
                {
                    "text": "Køøre ena cäŋ butö ni cäŋ lägö ki riet lääk, ni kede da jööth abäy abïriiø mo ee joodø mo døøŋŋø ni beyø døc, ni ge ena ri theeŋŋø aciel.",
                    "ID": "5"
                },
                {
                    "text": "Ni ö jööthi møøk ma abïriiø wøk ki køørge, mo nyeŋge omat ni geno waaŋ cäŋŋi.",
                    "ID": "6"
                },
                {
                    "text": "Ni ö jöötha näk odwat ni mwønyge jöötha näk abïriiø na näk døøŋŋø ni beyø døc. Ni ö Peerø ni pääe ni joot gøøni ni beeye lääk.",
                    "ID": "7"
                },
                {
                    "text": "'Ba na tïme na aruunnø, lääk moi wï Peerø akierge døc. Køøre ena jäägö ni cwøl jiye moa nyeŋge reegø bëët mo Ijep ka ajuuk bëët, ni par lääk moe jïge. 'Ba bäŋ ŋat mo oløny jïre ki man caan tier gø jï Peerø.",
                    "ID": "8"
                },
                {
                    "text": "Køøre ŋata bëëdö na nyikeenø, ena köö jï Peerø, «Aani bääyö mara acaara dïcäŋi.",
                    "ID": "9"
                },
                {
                    "text": "Kanya ö Peerø na goote ki waani na jø tïïe, waana kïth øt twöc ki ŋata en tïï dääpe cere yi øt twöc mana en cer kwääy jø leny mo nyeya.",
                    "ID": "10"
                },
                {
                    "text": "Ni öwa ni läkwa bëët ki wäär aciel, aani ki ŋatøgø, ni ŋati man nø tiet lääge ena kur keere.",
                    "ID": "11"
                },
                {
                    "text": "Ni kaace da nyilaal ma wøp ma nyï Ibaru ma laŋ kwääy jø leny mo nyeya. 'Ba na parwa lääk mowa jïre, eni tiet lääk mowa acaane jïwa, ni caan tiet lääk ŋati man nø jïre ka mana läk gøøni.",
                    "ID": "12"
                },
                {
                    "text": "Ni gïïa caane bëët aput tïmö na adïëri, ni ööa ni dwøk aani kar tïïc mara, ni ö ŋata en dääpe cere ni nääi ni ŋaabi bäät jaath.»",
                    "ID": "13"
                },
                {
                    "text": "Køøre Peerø ajäägö ni cwøl Jocep, ni ö geni ni laarge eni käl wøk ki yi øt twöc. Ni ö Jocepi ni liel jïëc tïïe, ni wiil abïïe moe, ni ö nyïm Peerø.",
                    "ID": "14"
                },
                {
                    "text": "Køøre Peerø aköö jï Jocep, «Aani, aana lägö ki lääk, ni bäŋ dhaanhø aciel mo caan tiere jïra. 'Ba luubö mør awïnynya kiperï, ni ni näk da lääk mo iï wïnynyö, ni løny jïrï ki man caanï tiere.»",
                    "ID": "15"
                },
                {
                    "text": "Ni løgi ya Jocepi jï Peerø, ni «Manøgøøni ba en jïra; 'ba beeye Jwøk noo løk gøøni na kare jï Peerø.»",
                    "ID": "16"
                },
                {
                    "text": "Køøre Peerø aköö jï Jocep, «Lääk mara beeye en, aani nëëni kede a cuŋŋa bäät ageel naam.",
                    "ID": "17"
                },
                {
                    "text": "Ni ö dhäki abïriiø wøk mo olør mo nëëni ni beyø mo käla yi naam, ni cam marge beeye luum bäp naam.",
                    "ID": "18"
                },
                {
                    "text": "Ni ö dhäki abïriiø møøk wøk ki køørge mo can mo odwat døc mo nëëni ni reyø, mo teeŋge kära kwøŋ joot yi ŋööm Ijep cøøn.",
                    "ID": "19"
                },
                {
                    "text": "Ni ö dhääa näk odwati na reyø ni camge dhääa näk abïriiø na näk olør na kwøŋ ö wøk dïkwøŋ.",
                    "ID": "20"
                },
                {
                    "text": "'Ba na nø camge ge, atïmö ni nëëni kede kärge camø, kiper ge poot no odwat ni caala mana dïkwøŋ. Køøre aana päy.",
                    "ID": "21"
                },
                {
                    "text": "«Køøre aana cäŋ lägö kede da jööth abäy abïriiø mo otuy ri theeŋŋø aciel mo päŋ ni beyø døc.",
                    "ID": "22"
                },
                {
                    "text": "Ni ö jööth abäy møøk ma abïriiø mo otal mo nyeŋge omat mo owaaŋ cäŋŋi, ni tucge køørge.",
                    "ID": "23"
                },
                {
                    "text": "Ni ö jööth abäya näk obäp ni mwønyge abäya beyø na näk abïriiø. Køøre gïnögøøni acaana jï ajuuk, 'ba bäŋ dhaanhø aciel mo oløny jïre ki man caan tier gø jïra.»",
                    "ID": "24"
                },
                {
                    "text": "Køøre Jocep aköö jï Peerø, «Lääk mo Peerø beeye lääk aciel. Jwøk nyuunhnha Peerø ki gïno tïïe.",
                    "ID": "25"
                },
                {
                    "text": "Dhäk moø na abïriiø ni beyø yøø beege cwiiri abïriiø, ni jööth abäya näk abïriiø na beyø yøø beege cwiiri abïriiø. Tier lääk beeye aciel.",
                    "ID": "26"
                },
                {
                    "text": "Ni dhääa näk abïriiø na näk odwat døc na näk nëëni ni reyø na öö køørge beege cwiiri abïriiø mo käc, ni jööth abäya näk abïriiø na näk nyeŋge omat na näk owaaŋ cäŋŋi beege cwiiri abïriiø mo käc manøgø thuwø.",
                    "ID": "27"
                },
                {
                    "text": "«Ni manøgøøni beeye kare na caana jï Peerø, ni Jwøk nyuunhnha Peerø ki gïno tïïe.",
                    "ID": "28"
                },
                {
                    "text": "Ennø, da cwiiri abïriiø mo öö, ni ciek cammi mo päl yi ŋööm Ijep bäre.",
                    "ID": "29"
                },
                {
                    "text": "'Ba ki køør cwiiyøgø, cwiiri abïriiø mo käc oööi, ni wïl wïth jiyi kede bäŋ cam mo päl mo ege kwøŋ joot Ijep. Ni ö käci ni raany ŋöömö bäre.",
                    "ID": "30"
                },
                {
                    "text": "'Ba ki køør käc manøgø, päl cam mana dïkwøŋ otïmö na gïn mo wïc ba par ki gø këët, kiper käc manøgø dwøŋ døc.",
                    "ID": "31"
                },
                {
                    "text": "Ni lääk manøgøøni aö baŋ Peerø kwöre ariiø, kiper gïnögø onø ŋøl Jwøki piny, 'ba otïïc Jwøki møn ki kany mo cään.",
                    "ID": "32"
                },
                {
                    "text": "«Kiper manøgø nø, beerra man määny Peerø ki dhaanhø mo waŋe riek mo wïïe da acaara, ni tïïc gø na kwäärö bäät ŋööm Ijep.",
                    "ID": "33"
                },
                {
                    "text": "Beerra man ö Peerø ni tïïc gïnögøøni, ni ö eni ni määnye ki jø tïïc mo raŋŋa ŋöömö bäre, ni lwötge ka acooŋa aciel dëët acooŋe abïïc moi nø røk caammi moo ciek ni thööth yi ŋööm Ijep yïth cwiiyø na abïriiø yøø.",
                    "ID": "34"
                },
                {
                    "text": "Ni ö geni ni cooŋge caammi moo ciek yïth cwiiyø ni beyø noo ööi yøø, ni kange ge yïth päänye moa en cer Peerø, ni gwøkge caammi moøgø.",
                    "ID": "35"
                },
                {
                    "text": "Ni caammi moøgø kan kaper paac, kiper käc mano ööi ki cwiiyø na abïriiø yøø yi ŋööm Ijep, nee paac ba raany käci.» ",
                    "ID": "36"
                },
                {
                    "title": "Kanya Ö Peerø Na Røøny Jocep Na Wïth Jø Ijep",
                    "text": "Ni tïm luummögøøni ni nëëni ni beer ki jï Peerø ki jø tïïe bëët.",
                    "ID": "37"
                },
                {
                    "text": "Ni kö Peerø jï jø tïïe, «?Aŋø, ø doo jïtö ki dhaanhø mo kaala nyeni na dhaanhø mo päŋ ki Jwïëc Jwøk?»",
                    "ID": "38"
                },
                {
                    "text": "Køøre Peerø aköö jï Jocep, «Kaa mana ö Jwøki na nyuunh gïïögø bëët ïïni, bäŋ dhaanhø mør këët mo wïïe leer mo kaala ïïni.",
                    "ID": "39"
                },
                {
                    "text": "Ïïni nø, teek paara oen cerï, ni ö jiya bëët ni wïnyge luup moï. 'Ba kiper mana näk aana nyeya, aano bëëdö naa dwøŋ, niï kaala ka nyec keere.»",
                    "ID": "40"
                },
                {
                    "text": "Ni kö Peerø jï Jocep, «Ennø, ïïna tïïa na wïth jø Ijep bëët.»",
                    "ID": "41"
                },
                {
                    "text": "Køøre Peerø gwel lweedø mare akäl wøk ki lweete ni kïth gø lweet Jocep, ni røø abïïe dëëre mo beyø døc, ni kïth warkey jedhe.",
                    "ID": "42"
                },
                {
                    "text": "Ni wëëk eni wääth ki yi riet jääne. Ni ö jiyi ni bwøthge maal nyïme ni rëëtge ni köge, ni «Këëllu cøŋŋu piny nyïme.» Gïïögø bëët atïïc Peerø ni cuum Jocep yi ŋööm Ijep bäre.",
                    "ID": "43"
                },
                {
                    "text": "Køøre Peerø aköö jï Jocep, «Aani aana Peerø. 'Ba bäŋ dhaanhø aciel yi Ijep bäre mo tïïö ki gïrpiny ma aciel ni näk mo ba caana ïïni.»",
                    "ID": "44"
                },
                {
                    "text": "Ni ö Peerø ni cak nyeŋ Jocep ni Dhapenath-Pania, ni nywøm Acenath jï Jocep, nyi Pötipëëra kwääc lam mar pääny Ön. Ni ö Jocepi ni cäädhe dï Ijep bäre.",
                    "ID": "45"
                },
                {
                    "text": "'Ba kanya ö Jocepi na täk tïïc man ni dwøŋ en buut Peerø nyeny Ijep, eno løny ni dwøŋ ni cwiiye pïëradäk. Ni ö eni ni ci wøk nyïm Peerø ni cäädhe dï Ijep bäre.",
                    "ID": "46"
                },
                {
                    "text": "'Ba ki yïth cwiiya näk abïriiø na beyø, piny aciek ki cam mo päl døc kiree.",
                    "ID": "47"
                },
                {
                    "text": "Ni ö eni ni cooŋ caammi bëët ki cwiiya näk abïriiø na päl cammi yïthge Ijep, ni kïth ge yïth odïï dï mïëri bëët. Ni ö eni ni kïth yi paac man nø ko odek ni kïth caammi yïthge moa ciek yïth pwöth mo paac man nø.",
                    "ID": "48"
                },
                {
                    "text": "Ni ö Jocepi ni cooŋ beel mo thööth døc mo caala nyeŋ akwöny deŋ naama dwøŋ, gøøc mana dhäthe jïre ki man kwaan ge, kiper ba thum ki kwaan.",
                    "ID": "49"
                },
                {
                    "text": "'Ba kanya poode ni cwiic käc poot kär öö, Jocep anyöötö ki wääte ariiø ka Acenath nyi Pötipëëra, kwääc lam mar pääny Ön.",
                    "ID": "50"
                },
                {
                    "text": "Ni ö Jocepi ni cak nyeŋ kanynye ni Maneeca, kiper ena köö, ni «Jwøk aana tïïe ki man wïl wïïa ki gïïa jwøra, ni wëëk wïïa wïlö thuwø ki jø tuuŋwa.»",
                    "ID": "51"
                },
                {
                    "text": "Ni cak nyeŋ julle ni Ipariem, kiper ena köö, ni «Jwøk aana tïïe ki man jïta ki nyïëdi yi paana jwøra gïïa leth yie.»",
                    "ID": "52"
                },
                {
                    "text": "Ni ö cwiiya näk abïriiø na beyø na päl cammi yïthge yi ŋööm Ijep ni thumge.",
                    "ID": "53"
                },
                {
                    "text": "Ni ö cwiiya näk abïriiø na näk cwiic käc ni täkge, kaa mana caani ya Jocepi. Ni tïme ni da käc yïth mïëri bëët, 'ba cam dagø yi Ijep bäre.",
                    "ID": "54"
                },
                {
                    "text": "'Ba na tïm Ijepi bäre ni da käc, jiy ajwöŋö ri Peerø kiper cam. Ni kö Peerø jï jø Ijep bëët, «Cou baŋ Jocep. Gïno caane wär tïïyu.»",
                    "ID": "55"
                },
                {
                    "text": "Køøre na nyaac käci bäät piny bäre, Jocep odïï mo beel ajabe ni käl beel ni dwøk ge pwödhö ki jø Ijep, kiper käc atïmö ni päl døc yi Ijep.",
                    "ID": "56"
                },
                {
                    "text": "Ni ö tiet mïëri bëët ni aage baŋ Jocep Ijep kuna ŋëëwge ki beel, kiper käc atïmö ni dwøŋ døc bäät piny bäre.",
                    "ID": "57"
                }
            ]
        },
        {
            "ID": "OT:GEN.42",
            "name": "Wïlöölö 42",
            "text": [
                {
                    "title": "Kanya Ö Uutwää Jocepi Na Ŋëëwge Ki Caammi Ijep ",
                    "text": "'Ba na wïnynyi ya Jeekapi ni Ijep yie da beel, ena köö jï wääte, na «?Aŋø ni raŋŋu nyeŋŋu jaak en?»",
                    "ID": "1"
                },
                {
                    "text": "Ni ö eni ni kööe, «Kawaane awïnynya ni da beel Ijep. Cou kunöce nou ŋëëu ki beel kiperø, kiper nee ø kwøø nøø ba thøø.»",
                    "ID": "2"
                },
                {
                    "text": "Køøre uutwää Jocep karge paari gena ci kunöce kuna ŋëëwge ki beel Ijep.",
                    "ID": "3"
                },
                {
                    "text": "'Ba Benjamen cöök Jocepi kär jääŋ Jeekapi ki uutwänni, kiper ena lwäyö ni kanymør da gïn mo raac mo tägö dëëre.",
                    "ID": "4"
                },
                {
                    "text": "Køøre wäät Icriel alöömmö ki jø møøk, ni öge Ijep kuna ŋëëmge ki beel, kiper meel atïmö ni dagø poge Keenan.",
                    "ID": "5",
                    "comment": "Icriel beeye nyeŋ mør man wø cwøl Jeekap ki gø."
                },
                {
                    "text": "'Ba Jocep beeye ŋata näk kwäärö Ijep, ni bee eni na en ŋïëwi cere mo beel kiper jø mïëri bëët. Kanyøgø uutwänni aö baŋe ni kuulge wïthge piny nyïme ni määthge gø.",
                    "ID": "6"
                },
                {
                    "text": "Ni ö Jocepi ni neen uutwänni, ni ŋec geni, 'ba eni gena neene kaamar jiy mo kuue, ni cääne ki geni ki luup mo teek ni kööe, «?U kälu kaa cøøn?» Ni köge, «Wa käla powa Keenan ni wa ŋëëmmö ki cam.»",
                    "ID": "7"
                },
                {
                    "text": "Kanyøgø Jocep uutwänni aŋiie, 'ba eni kär ŋec uutwänni.",
                    "ID": "8"
                },
                {
                    "text": "Ni ö Jocepi ni par wïïe ki lääk moe moa läge kiperge; ni kööe jïge, «Uuna ö kany ni uuna dïlëëwe, nou ööi kaper nee jäk mar paac neennu.»",
                    "ID": "9"
                },
                {
                    "text": "Ni løkge gø jïre, «Jïwa bäyö, Kwäärö; wa na laaŋe moï, waana ö kany kiper ŋïëw ki beel.",
                    "ID": "10"
                },
                {
                    "text": "Waana wäät dhaanhø aciel, ni waana jiy mo caana adïëri, ni waani na laaŋe moï, wa patha dïlëëwe.»",
                    "ID": "11"
                },
                {
                    "text": "Ni kö Jocepi jïge, «Jïre bäär. Uuna öö kiper nee jäk mar paac neennu.»",
                    "ID": "12"
                },
                {
                    "text": "Ni løkge gø jïre, «Wa na laaŋe moï, waana uutwëëe apaar kurriiø. Ni waana wäät dhaanhø aciel mo ena yi ŋööm Keenan. Ni mana thiinh odööŋ buut wääwa, 'ba aciel tøørø.»",
                    "ID": "13"
                },
                {
                    "text": "Ni kö Jocepi jïge, «Kaa mana caana gø jïïu, uuna dïlëëwe.»",
                    "ID": "14"
                },
                {
                    "text": "'Ba Jocep akööŋ ri Peerø ni kööe, «U di päänynyö na ennø: Ni näk owääu mana thiinh ba ö kany, u ba doo aay kany.",
                    "ID": "15"
                },
                {
                    "text": "Jäägu ki dhaanhø aciel rou nee owääu käle. 'Ba jøw odööŋ rou bëëdö øt twöc, kiper nee gïru joot ki man näk maru adïëri wala patha adïëri. Aana kööŋ ŋëët Peerø ni ni näk gïna caannu patha adïëri, uuna dïlëëwe.»",
                    "ID": "16"
                },
                {
                    "text": "Ni ö eni ni kïth geni øt twöc ki nïne adäk.",
                    "ID": "17"
                },
                {
                    "text": "'Ba na tïme na dää nïne Jocep aköö jïge, «Kiper nou kwøw, tïïyu gïn noo caana jïïu en, kiper aani a lwäär ki Jwøk.",
                    "ID": "18"
                },
                {
                    "text": "Ni näk uuna jiy mo maru adïëri, beerra man dööŋ dhaanhø acielli dïïu øt twöc, ni cou kuna källu beel jï tuuŋu kiper käc.",
                    "ID": "19"
                },
                {
                    "text": "Ni kälu owääu mana thiinh baŋa, kiper nee ŋäc ni maru adïëri; køøre u ba thøw.» Ni ö geni ni tïïcge mana caan jïge.",
                    "ID": "20"
                },
                {
                    "text": "Køøre gena cäänö yïthakicge keerge, ni köge, «Øøna bääyö dëër owääø, kiper can mare ajoodø, 'ba ïthø kärø ciiø ki kwac mare, ni beeye tiere ni tïme ni gïï mo leth tägö dëëtø en.»",
                    "ID": "21"
                },
                {
                    "text": "Ni kö Rubenni jïge, «?Aŋø, kära caanø jïïu ni käru bääyö dëër nyilaal? 'Ba mara käru wïnynyö. Neennu, kawaane ennø, ajäl remme aö bäätø.»",
                    "ID": "22"
                },
                {
                    "text": "'Ba kucge ni luupge wïnyö jï Jocep, kiper da dïdwök luup buutge.",
                    "ID": "23"
                },
                {
                    "text": "Køøre ena aa kur keere buutge ni jwöŋe. Ni duu baŋge ni cääne ki geni. Ni lwør Cimien ni twöc gø nyïmge. ",
                    "ID": "24"
                },
                {
                    "title": "Kanya Ö Uutwää Jocepi Na Døøge Keenan",
                    "text": "Kanyøgø Jocep acïpö ki dwøl nee opïri moge pääŋ ki beel, ni dwøk gwet ŋati man nø yo opïr mare, ni cïp cam kiper wääth marge. Ni ö gïïögø ni tïï kiperge.",
                    "ID": "25"
                },
                {
                    "text": "Køøre geni opïri mo beel akïthge bäät arëëni moge ni tïŋge.",
                    "ID": "26"
                },
                {
                    "text": "Ba na ö dhaanhø acielli dïge na jap opïr mare kanya butge yie, ni mooya arëën mare ki cam, eni gwel moe ajoode dho opïr mare.",
                    "ID": "27"
                },
                {
                    "text": "Ni kööe jï nyïïmenni, «Gwel 'moa aduui jïra. Nutö cøøn ennø dho opïr mara.» Kanyøgø cwïnyge apädhö ni tïm dëëtge ni kwanynyi, ni cäänge yïthakicge keerge ni köge, «?Agïnaŋø na tïïc Jwøki dëëtø en?»",
                    "ID": "28"
                },
                {
                    "text": "Køøre gena ö baŋ wääge ma Jeekap yi Keenan ni caange jammi bëët jïre moa tägö dëëtge, ni köge,",
                    "ID": "29"
                },
                {
                    "text": "«Nyen mør ma wää ŋøømmi acäänö ki waani ki luubö mo teek døc, ni kööe ni wa cii ni wa liewa poge.",
                    "ID": "30"
                },
                {
                    "text": "'Ba waana köö jïre, ‹Waana jiy jaak, ni wa paa dïlëëwe.",
                    "ID": "31"
                },
                {
                    "text": "Waana uutwëëe ma apaar kurriiø ni waana wäät dhaanhø aciel bëët. 'Ba aciel tøørø, ni mana thiinh beeye no odööŋ ki wääwa yi ŋööm Keenan.›",
                    "ID": "32"
                },
                {
                    "text": "«Køøre nyenøgø na wää ŋøømmi enø aköö jïwa, ni ‹Ki ri gïn nø, u ŋääa ŋääö ni uuna jiy mo marge adïëri: Wiiu owääu aciel buuta kany, ni aayu ni källu beel jï tuuŋu kiper käc.",
                    "ID": "33"
                },
                {
                    "text": "Ni kälu owääu mana thiinh baŋa. Køør manøgøøni nø, u ŋääa ŋääö ni uuna jiy mo paa dïlëëwe, ni puta gø ŋäc ni uuna jiy mo marge adïëri. Køøre owääu päda pädö, ni tïmu nou gädhö yi ŋöömmi.› »",
                    "ID": "34"
                },
                {
                    "text": "'Ba kanya kønyge opïri moge, ŋati man nø gwel moe ajoode yo opïr mare, 'ba na neenge gwel, geni ki wääge bëët, gena put lwäyö døc.",
                    "ID": "35"
                },
                {
                    "text": "Ni kö wääge ma Jeekap jïge, «Uuni nyïïa athöörru buuta. Jocep aløny ni tøør, ni Cimien tøør thuwø. 'Ba kawaane ennø, u manynya man källu Benjamen. Gïïögø bëët na tägö dëëra beege gïï mo leth.»",
                    "ID": "36"
                },
                {
                    "text": "Køøre Ruben aköö jï wänni, «Beerra man cïpï Benjamen jïra. Ni näk mo eni ba duua baŋï, wär wääta karge riet 'nägï. Eni duua duuö jïrï møn.»",
                    "ID": "37"
                },
                {
                    "text": "'Ba Jeekap aköö, «Wääda ba doo aay ki uuni, kiper coki anø thøw, ni bee eni keere na dööŋ. Ni näk da gïn mo leth mo tägö dëëre kanyo aayu ki gø, a na wïïa da lwaar a puta tïmö naa thuunhnha uuni, ni thøøa naa kïmmö.»",
                    "ID": "38"
                }
            ]
        },
        {
            "ID": "OT:GEN.43",
            "name": "Wïlöölö 43",
            "text": [
                {
                    "title": "Kanya Ö Uutwää Jocepi Na Cäŋge Døø Ijep ",
                    "text": "Køøre meel atïmö ni dwøŋ døc paac.",
                    "ID": "1"
                },
                {
                    "text": "'Ba na thöörge beel moa kälge ki Ijep, wääge aköö jïge, «Cou, cäŋu døø kuna ŋëëwu ki beel mo nøk kiper nøø jïtö ki cam.»",
                    "ID": "2"
                },
                {
                    "text": "'Ba Juuda aköö jïre, «Nyenøce waana ceme døc kiree, ni kööe, ni ‹Täärnyïma ba neennu ni näk owääu ba ööi ki uuni ciel.›",
                    "ID": "3"
                },
                {
                    "text": "Ni näk owääwa jääŋŋï jääŋŋö ki waani ciel, wa doo cøø ni ŋëëmwa ïïni ki cam.",
                    "ID": "4"
                },
                {
                    "text": "'Ba ni näk eni ba jääŋŋï, wa ba ci kunöce. Kiper acaan nyenøce jïwa, ni ‹Täärnyïma ba neennu ni näk owääu ba ööi ki uuni ciel.› »",
                    "ID": "5"
                },
                {
                    "text": "Køøre Icriel aköö, na «?Aŋø na tïïyu gïn ni raac dëëra en? Aperŋø na caannu gø jï nyenøce ni da owääu mør mo odööŋ en?»",
                    "ID": "6"
                },
                {
                    "text": "Ni løkge gø jïre, ni «Nyenøce waana tete døc ki bëëtwa ki tuuŋwa. Ni kööe, ni ‹?Wääu poot kwøw? ?Jïïu da owääu mør?› Ni moa løkwa jïre beeye kiper pïëc moøgø moa pëëny waani ki ge. ?Aŋø, ŋäcwa këët ni eni köö, ni ‹Kälu owääu pööthi?› »",
                    "ID": "7"
                },
                {
                    "text": "Ni kö Juuda jï wänni ma Icriel, ni «Beerra man jääŋŋï nyilaal ki aani, nee wa ciwa, kiper nee waani ki ïïni ko obwöre mowa nee ø kwøø nøø ba thøø.",
                    "ID": "8"
                },
                {
                    "text": "Aani ki dëëra, aano tïmö na waaci kipere; ni tïm luumme ni ena bääta. Ni näk eni ba duua baŋï ni ba cïba gø jïrï, køøre ajäla oen bääta na bäre bäre.",
                    "ID": "9"
                },
                {
                    "text": "Doo na wa kär ruu kawaane ennø, doo na waano nø jïtö ki kwör wäädhi ariiø.»",
                    "ID": "10"
                },
                {
                    "text": "Køøre wääge ma Icriel aköö jïge, «Ni näk ma enøgønø, tïïyu gïn. Lwötu ki gïï mo perge leth dï paac kany, teeŋ kaa riie mo ŋwääi ni met, ki nyïïjenni mo beyø mo di camø, ki maar kïc mo thiinh, ni kïthu ge yïth opïri mou, ni kääru ge na muuce jï nyenøce.",
                    "ID": "11"
                },
                {
                    "text": "Käädu ki gwel mo thööth mo orømø, ni dwøgu gwel moa duuö na en dhøk opïri mou, kiper kanymør ööi ni kuc.",
                    "ID": "12"
                },
                {
                    "text": "Lwørru owääu thuwø ni ööu maal ni aayu, ni døøu baŋ nyenøce.",
                    "ID": "13"
                },
                {
                    "text": "Beerra man ö Jwøki na en teeki jïre ni døøc yi nyenøce mo met ki uuni kiper nee owääu ma Cimien jääŋŋe ki uuni ki Benjamen na aciel. 'Ba ni näk wääta othøw, aano tïmö naa bëëdö ka bëët ränynyö jaak.»",
                    "ID": "14"
                },
                {
                    "text": "Køøre geni muuce ki gwel mo thööth alwørge, ni kälge Benjamen, ni tïŋge ni cige Ijep, ni cuŋge nyïm Jocep.",
                    "ID": "15"
                },
                {
                    "text": "'Ba kanya ö Jocepi na joot Benjamen ni ena dïge, ena köö jï nyikeenø mare, «Kïthu jøøgø paac ni ŋaallu dhieŋ ni jiiŋŋu cam kiper nee wa cämwa ki cam waŋcäŋ ki geni.»",
                    "ID": "16"
                },
                {
                    "text": "Ni ö nyenøgø ni tïïc gïnögø kaa mana caani ya Jocepi jïre, ni kïth jøøgø po Jocep.",
                    "ID": "17"
                },
                {
                    "text": "'Ba jøøgø gena lwäyö kiper na kïth geni po Jocep, ni köge, ni «Kanymør per gwel wän, na näk odwøk yïth opïri 'moø dïkwøŋ, ni beeye tiere na käl øøni kany; ni eni manynya man kïth luubö mør bäätø, nee ø tïïe ni øøna laaŋe moe, ni cam arëëni 'moø ni tïmge na moe.»",
                    "ID": "18"
                },
                {
                    "text": "Køøre gena ci baŋ nyikeenø mar po Jocep, ni cäänge ki gø dhi øtø.",
                    "ID": "19"
                },
                {
                    "text": "Ni köge, «Wui, Kwäärö, waana ö kany dïkwøŋ kun ŋëëmwa ki cam.",
                    "ID": "20"
                },
                {
                    "text": "'Ba kanya døøkwa na pïïcwa kanya butwa yie, opïri mowa ajapwa, ni ö ŋati man nø ni joot gwete dho opïr mare, ni gwetwa päŋ karge; 'ba ennø gwetøgø aduuwa.",
                    "ID": "21"
                },
                {
                    "text": "Ni waano kuunnö ki gwel møøk thuwø, nee wa ŋëëwa ki cam. Kucwa këët nø ŋata dwøk gwel mowa yïth opïri mowa.»",
                    "ID": "22"
                },
                {
                    "text": "Ni løk gø jïge, «Cïbu cwïnynyu piny; käru lwäyö; Jwøu na näk Jwø wääu beeye na cïp kwär manøgøøni jïïu ni dwøk gwetu yïth opïri mou. Aani gwetu alwøra.» Køøre Cimien akäl wøk baŋge.",
                    "ID": "23"
                },
                {
                    "text": "Ni ö nyenøgø ni kïth jøøgø po Jocep ni mooc geni ki pïï, ni lwøkge tietge; ni ö eni ni mooc arëëni moge ki cam.",
                    "ID": "24"
                },
                {
                    "text": "Køøre geni muuce ajiiŋge kiper ööny Jocep ki waŋcäŋ, kiper awïnyge ni geni cämö ki cam waŋcäŋ kaace.",
                    "ID": "25"
                },
                {
                    "text": "Kanya ö Jocepi paayø, geni muuce moa kälge jïre akälge baŋe paac, ni kuulge wïthge piny nyïme ni määthge gø.",
                    "ID": "26"
                },
                {
                    "text": "Ni ö eni ni määth geni ni pëëny jööt dëël marge; ni kööe, «?Wääu dëëre jööt, jaara dwøŋ na cäänu kipere? ?Eni poot kwøw?»",
                    "ID": "27"
                },
                {
                    "text": "Ni köge jïre, «Laŋŋï ma wääwa dëëre jööt; eni poot kwøw.» Ni kuulge wïthge piny nyïme ni wøørge gø.",
                    "ID": "28"
                },
                {
                    "text": "Ni ö Jocepi ni lwïthe ni joot coki ma Benjamen, na näk miige aciel ki gø, ni kööe, ni «?Man beeye owääu mana thiinh, ŋata gïre caannu jïra? Met ec mar Jwøk oen bäätï, wääda.»",
                    "ID": "29"
                },
                {
                    "text": "Køøre Jocep cwïnye apädhö ki gïr coki, ni laar ci kuna many kany jwöŋe yie. Ni ci yi thääŋ øtø maya ni jwöŋe kaace.",
                    "ID": "30"
                },
                {
                    "text": "Køøre täärnyïme alwøe ni duu wøk baŋge, ni mak cwïnye ni kööe, «Jiiŋŋu cam ni kälu gø nyïmwa nø.»",
                    "ID": "31"
                },
                {
                    "text": "Ni jiiŋge cam kipere keere, ni jiiŋge mar jøøgø kur keere, ni jiiŋge mar jø Ijep moo cämö ki eni ciel kur keere; kiper jø Ijep ba cämö na aciel ki jø Ibaru, kiper ki man cämge na aciel beeye gïn mo raac døc ki baŋ jø Ijep.",
                    "ID": "32"
                },
                {
                    "text": "Køøre uutwänni apï piny nyïme, ni ŋati man nø pïïa kare kanya näk ocaanø jïre, ni tägi ka ŋata dwøŋ këël mana këët ri ŋata thiinh. Ni ö geni ni neetge nyeŋge, ni yïthge othäŋŋö.",
                    "ID": "33"
                },
                {
                    "text": "Ni ö Jocepi ni pääŋ cam mana en nyïme jïge, 'ba cam mar Benjamen apöödhö kwöre abïïc ni kaala moge bëët, ni ö geni ni cämge ni mäthge ki eni na aciel ni yïthge met.",
                    "ID": "34"
                }
            ]
        },
        {
            "ID": "OT:GEN.44",
            "name": "Wïlöölö 44",
            "text": [
                {
                    "title": "Kanya Ö Jocepi Na Päär Uutwänni Ki Ri Ogubayu ",
                    "text": "Køøre Jocep nyikeenø aköömme ni kööe, ni «Pääŋ opïri mo jøøgø ki beel mo orømø ki tëër marge, ni dwøgï gwet ŋati man nø dho opïr mare,",
                    "ID": "1"
                },
                {
                    "text": "ni kïthï ogubanynya näk mara mana näk tïïc ka gwel-bïrö dho opïr nyilaal mana thiinh ki gwel mo beel moe.» Ni ö nyikeenø ni tïïc gïnögøøni kaa mana caani ya Jocepi jïre.",
                    "ID": "2"
                },
                {
                    "text": "'Ba na tïme na aruunnø, jøøgø awëëk wääth, ni aacge ka arëëni moge.",
                    "ID": "3"
                },
                {
                    "text": "'Ba na nø aacge ni karge poot cään mëëth ki paac, Jocep aköö jï nyikeenø, ni «Ci läp køør jøøgø; noo magï geni, kööï jïge, na ‹?Aŋø ni tïïyu gïn mo raac na kar gïna beer na tïïc jïïu en?",
                    "ID": "4"
                },
                {
                    "text": "?Aŋø, ogubanynyøgø na kwallu enø, paa gïn wø mäth kwääya ki gøøni, ni beeye gïn wø køny gøøni ki man ŋec gïï mo poot ena nyïm? Uuna bääyö døc ki gïna tïïyu enøgø.› »",
                    "ID": "5"
                },
                {
                    "text": "'Ba kanya reŋ køørge, gena maae, ni caan luummögø jïge.",
                    "ID": "6"
                },
                {
                    "text": "Ni köge jïre, «?Aperŋø na ö kwääcwa na caan teeŋ luummögø? Laaŋe moï teeŋ gïnögø ba dïge tïïö.",
                    "ID": "7"
                },
                {
                    "text": "Neenï, gweta jootwa dhøk opïri mowa aduuwa baŋu ki yi ŋööm Keenan. ?Warkey a dewa gø kwalø nidïï yi øt kwääyï?",
                    "ID": "8"
                },
                {
                    "text": "'Ba dï laagï bëët, ŋato jootï gø baŋe, wär eni thøøe, ni tïmwa ni waana laak kwääcwa.»",
                    "ID": "9"
                },
                {
                    "text": "Ni kö nyikeenø, «Beerra man tïme kaawat mana caannu enøgø; ŋato joot gïnögø baŋe otïmö na laŋŋa, 'ba u bëët bäŋ ajäla bäätu.»",
                    "ID": "10"
                },
                {
                    "text": "Køøre opïri moge alaarge øl piny, ni ö ŋati man nø ni jap opïr mare.",
                    "ID": "11"
                },
                {
                    "text": "Ni ö nyikeenø ni määnye ni tägi ka jøøa døøŋŋø ni päth baŋ moa therø. Ni joot ogubayu yo opïr Benjamen.",
                    "ID": "12"
                },
                {
                    "text": "Køøre abïïe moge aputge jeeyø, ni ö ŋati man nø ni kïth opïr mare bäät arëëne ni døøge pääny.",
                    "ID": "13"
                },
                {
                    "text": "'Ba na pïïc Juuda ki uutwänni yi øt Jocep, Jocep ki dëëre poot nutö kaace, ni ö geni ni leeŋge rege piny nyïme.",
                    "ID": "14"
                },
                {
                    "text": "Ni kö Jocepi jïge, na «?Agïnaŋø na tïïyu en? ?Aŋø, kuyu ni aana dhaanhø mo løny jïre ki man ŋäc gïrpiny mo tïïc no okanø?»",
                    "ID": "15"
                },
                {
                    "text": "Ni kö Juuda, na «?Agïnaŋø noo caanwa këët jï kwääcwa? ?Waano loopwa ŋø? ?Rewa owaanywa gø nidïï? Kiper Jwøk bääyö mar laaŋe moï ee nø joot. 'Ba ennø waani bëët ki ŋata joot ogubayu cere waano tïmö na laak kwääcwa.»",
                    "ID": "16"
                },
                {
                    "text": "'Ba Jocep aköö, «Manøgøøni ba doo løny jïra ki man tïïa gø. Ŋata joot ogubayu cere keere beeye noo tïïa na laŋŋa. 'Ba uuni bëët, cou baŋ wääu ki met ec.»",
                    "ID": "17"
                },
                {
                    "text": "Køøre Juuda anyiik buut Jocep, ni kööe, «Wui, kwäärö, a kwaya ïïni, wec aani na näk laŋŋï nee dwøra caana jïrï, ni ba gootï ki aani, kiper ïïni ï caala Peerø ki dëëre.",
                    "ID": "18"
                },
                {
                    "text": "Ï na kwäärö, waani na laaŋe moï, waana pëënynyï ni kööï, ni ‹?Jïïu da wääu, wala owääu?›",
                    "ID": "19"
                },
                {
                    "text": "Ni caanwa gø jïrï, ni ‹Wääwa dagø ma jaal, ko owääwa mo thiinh ma aŋuudö; 'ba coki athøw, ni bee eni keere na dööŋ jï menni; ni wänni mëër ki gø døc.›",
                    "ID": "20"
                },
                {
                    "text": "«Køøre ïïna köö jï laaŋe moï, ni ‹Kälu eni baŋa kany kiper nee eni jooda.›",
                    "ID": "21"
                },
                {
                    "text": "Ni caanwa gø jï kwääcwa, ni ‹Nyilaal ba løny ki man aae buut wänni, kiper ni näk mo aay buut wänni, wänni thøw.›",
                    "ID": "22"
                },
                {
                    "text": "Køøre ïïna köö jï laaŋe moï, ‹Ni näk owääu mana thiinh ba ö kany ki uuni, uuni täärnyïma ba dou neenø këët.›",
                    "ID": "23"
                },
                {
                    "text": "'Ba na døøwa baŋ laŋŋï ma wääwa, luubö mana caanï, ï na kwäärö, acaanwa jïre.",
                    "ID": "24"
                },
                {
                    "text": "«'Ba na kö wääwa, ni ‹Cou, døøu Ijep ni ŋëëwu ki cam mo thiinh jïïø,›",
                    "ID": "25"
                },
                {
                    "text": "waana köö jïre, ni ‹Wa ba cii këët. 'Ba ni näk mo owääwa mana thiinh aay ki waani, waani wa cøø. Kiper ni näk owääwa mana thiinh ba aay ki waani, täärnyïm nyenøce ba løny ki man neenwa gø.›",
                    "ID": "26"
                },
                {
                    "text": "«Køøre laŋŋï ma wääwa aköö jïwa, ni ‹Ŋäyu no obwöre ariiø keerge na nywølwa ki cïïa;",
                    "ID": "27"
                },
                {
                    "text": "maya aay buuta ni kära eni joodø këët këël kawaane; ni mana ŋääa kipere beeye ni eno cööt lääyi na thäŋi møn.",
                    "ID": "28"
                },
                {
                    "text": "Ni näk coki källu kälö thuwø buuta, ni päth gïn mo lethi bääte, a ni wïïa da lwaar en, a puta tïmö naa thuunhnha uuni, ni thøøa naa kïmmö.›",
                    "ID": "29"
                },
                {
                    "text": "«'Ba ennø ni näk aano døø baŋ laŋŋï ma wära, ni nyilaal kär døøk ki waani, køøre nø, kaawat man bëëde ni kwøw mare ena ri nut nyilaal mare,",
                    "ID": "30"
                },
                {
                    "text": "noo joot gø ni nyilaal kär öö ki waani, eni puta thøø, ni ö wääwa na näk wïïe da lwaar ni put thuunh waani, ni thøøe ni kïmmö.",
                    "ID": "31"
                },
                {
                    "text": "Aani na laŋŋï, aana tïmö na waaci mar nyilaal jï wära, ni kööa, ni ‹Ni näk eni ba duua baŋï, ajäla otïmö ni ena bääta nyïmï na bäre bäre.›",
                    "ID": "32"
                },
                {
                    "text": "«'Ba kawaane ennø a kwaya ïïni, beerra man tïma ni aana laŋ kwääya na kar nyilaal, ni weyï eni nee aae ki uutwänni.",
                    "ID": "33"
                },
                {
                    "text": "?Kiper aano døøa baŋ wära nidïï ni näk nyilaal tøør buuta? Aana lwäyö kiper gïna raac mano neena noo tägi dëër wära.»",
                    "ID": "34"
                }
            ]
        },
        {
            "ID": "OT:GEN.45",
            "name": "Wïlöölö 45",
            "text": [
                {
                    "title": "Kanya Ö Jocepi Na Caan Dëëre Jï Uutwänni ",
                    "text": "Kanyøgøøni kär løny jï Jocep ki man mak cwïnye këët buut jøøa cuŋŋö buute, ni ö eni ni tïŋ dwøre maal døc ni kööe, «Beerra man aac jøwi buuta bëët.» Ni aac jiyi bëët, ni bäŋ dhaanhø mør mo odööŋ buute. Køøre dëëre acaane jï uutwänni.",
                    "ID": "1"
                },
                {
                    "text": "Ni jwöŋe ni dwøre ena maal døc, ni wïnynyi ya jø Ijepi, ni caani jï jø po Peerø.",
                    "ID": "2"
                },
                {
                    "text": "Ni kö Jocepi jï uutwänni, ni «Aana Jocep.» Ni kööe, ni «?Wära poot kwøw møn?» 'Ba bäŋ gïn mo løk uutwänni jïre, kiper geni cwïnyge abwøk nyïme.",
                    "ID": "3"
                },
                {
                    "text": "Køøre Jocep aköö jï uutwänni, «Nyänhnhu buuta kany.» Køøre gena nyiik buute. Ni kööe, ni «Aana owääu ma Jocep ŋata gathu na kïth Ijep.",
                    "ID": "4"
                },
                {
                    "text": "'Ba ennø, këël na bëëde naa you gadhø, kär cwïnynyu pädhö ni gootu ki dëëtu keeru, kiper Jwøk aana jääŋŋe nyïmmu kiper nee jiy kwøwge ki køøra.",
                    "ID": "5"
                },
                {
                    "text": "Kiper meel atïmö ni dagø piny bäre ki cwiiyi na ariiø ii, ni poot da cwiiri ma abïïc mo poot no odööŋ ni bäŋ puur wala kac beel.",
                    "ID": "6"
                },
                {
                    "text": "'Ba Jwøk aana jääŋŋe nyïmmu kiper nou bøthu ni dööŋŋu nou kwøw bäät piny ki køør køny mare na dwøŋ.",
                    "ID": "7"
                },
                {
                    "text": "Kiper manøgø nø, paa uuni na jääŋ aani kany, 'ba beeye Jwøk, ni bee eni na tïïc aani kaamar wää Peerø, ni näga kwäärö yi paare bäre, ni tïïc aani ni aana kwäärö bäät ŋööm Ijep bäre.",
                    "ID": "8"
                },
                {
                    "text": "«Ennø, laaru ci baŋ wära ni caannu gø jïre, ni ‹Wäädï ma Jocep aköö, ni «Aana tïïc Jwøki na kwäärö yi Ijep bäre. Ö baŋa pööthi. Kärï ruu.",
                    "ID": "9"
                },
                {
                    "text": "Ïïno bëëdö yi ŋööm Göcën, ni karï cään ki aani, ïïni, ki nyïïï, ki nyïïkwaayï, ki dïëgï, ki dhäk moï, ki gïïa en jïrï bëët.",
                    "ID": "10"
                },
                {
                    "text": "Ni aani ïïno kønya kunöce, kiper poot da cwiic meel abïïc mo poot no odööŋ mo öö, niï ba tïmï niï can ki gïn cam, ïïni wala tuuŋu wala gïïa en jïrï bëët.» ›",
                    "ID": "11"
                },
                {
                    "text": "«Kawaane ajootu ki nyeŋŋu, ni jooti ya coka ma Benjamen ni beeye aani ki dëëra na cäänö ki uuni en.",
                    "ID": "12"
                },
                {
                    "text": "Kwär mara yi Ijep ki gïïa jootu bëët dou caanø jï wära. 'Ba ennø, laaru aay ni kälu wära kany.»",
                    "ID": "13"
                },
                {
                    "text": "Køøre Jocep dëëtge agäämge ki coki ma Benjamen ni jwöŋe, ni ö Benjamenni ni jwöŋe ni dëëtge ege gäämö ki coki.",
                    "ID": "14"
                },
                {
                    "text": "Ni ö eni ni nuum dhøk uutwänni bëët ni jwöŋe bäätge. Køøre uut wänni atägö ki man wääge ki eni.",
                    "ID": "15"
                },
                {
                    "text": "'Ba na ö luummögø na wïnye po Peerø, ni cöök Jocepi ki uutwänni bëët aöö, Peerø yie atïmö ni met, këël jø kööre moe bëët.",
                    "ID": "16"
                },
                {
                    "text": "Ni kö Peerø jï Jocep, «Caanï jï uutwäru, ni Peerø aköö, ni ‹Kïthu bäät lääy mou ki beel, ni døøu ŋööm Keenan,",
                    "ID": "17"
                },
                {
                    "text": "ni kälu wääu ki tuuŋu baŋa. Køøre uuno mooa ki ŋøøm mo beyø døc yi Ijep, ni cam maru oen ri gïïa beyø paani.› »",
                    "ID": "18"
                },
                {
                    "text": "Ni cäŋ Peerø köö jï Jocep, ni «Wär caanï jïge thuwø, ni kööï, ni ‹Kädu Ijep ki jïëthe mo wø tut okwëënyi kiper nyïïu moa therø ki määru, ni kälu wääu ni ööu. Beerra man tïïyu gïnögø.",
                    "ID": "19"
                },
                {
                    "text": "Kär dee gïn lääŋŋu kiper jammi mou, kiper jammi moa beyø na en yi ŋööm Ijep bäre otïmö na mou.› »",
                    "ID": "20"
                },
                {
                    "text": "Køøre wäät Icriel gïnögø atïïcge. Ni ö Jocepi ni cïp jïëth wø tut okwëënyi jïge kaawat mana caan Peerø, ni mooc geni ki cam kiper wääth marge.",
                    "ID": "21"
                },
                {
                    "text": "Ni mooc ŋati man nø ka abïïe mo beyø mo røø dëëre. 'Ba Benjamen amooe ki gwel ma dïpe adäk ka abïïe abïïc mo beyø.",
                    "ID": "22"
                },
                {
                    "text": "Ni jääk baŋ wänni ki gïï mo thööth. Ni gïïa jääŋŋe baŋ wänni kiper wääth mare beege arëëni apaar mo bäätge päŋ ki jap Ijep moa beyø, ka arëëni apaar ma mädhi mo bäätge päŋ ki beel ki dääpe ki cam.",
                    "ID": "23"
                },
                {
                    "text": "Køøre eni uutwänni awëëk wääth ni aacge. 'Ba na aacge, ena köö jïge, «Käru pïëmö øtjöö.»",
                    "ID": "24"
                },
                {
                    "text": "Køøre gena aay ni wecge Ijep ni öge Keenan baŋ wääge ma Jeekap.",
                    "ID": "25"
                },
                {
                    "text": "Ni caange gø jïre, ni «Jocep poot kwøw, ni bee eni na kwäärö yi ŋööm Ijep bäre.» 'Ba wääge cwïnye abwøk, kiper gïna caange käre ŋäädhö.",
                    "ID": "26"
                },
                {
                    "text": "Køøre luup bëët moa caan Jocepi jïge acaange jïre. 'Ba kanya ö wääge ma Jeekap na joot jïëth wø tut okwëënyi moa jääŋ Jocepi nee eni kääri ki ge, jwïëy moe aput duu ree.",
                    "ID": "27"
                },
                {
                    "text": "Ni kö wääge ma Icriel, «Arømø nø. Wääda ma Jocep poot kwøw. Kawaane a cøø nee eni neena kany poode naa poot kär thøw en.»",
                    "ID": "28"
                }
            ]
        },
        {
            "ID": "OT:GEN.46",
            "name": "Wïlöölö 46",
            "text": [
                {
                    "title": "Kanya Daa Jeekapi Ijep Ki Jø Paare ",
                    "text": "Køøre Icriel atïŋŋö ni aae ki gïïa en jïre bëët; ni ö yi Bëërcïïba ni cïpe ko olämme jï Jwø wänni ma Aydhak.",
                    "ID": "1"
                },
                {
                    "text": "Ni ö Jwøki ni cääne ki Icriel ki wäär ki yïth lääk, ni kööe, «Jeekap! Jeekap!» Ni kö Jeekapi, ni «Aani en.»",
                    "ID": "2"
                },
                {
                    "text": "Køøre Jwøk aköö, «Aana Jwøk, Jwøa näk Jwø wäru. Kärï lwäyö ki man ciï Ijep, kiper ïïno tïïa na wï jur mo dwøŋ kunöce.",
                    "ID": "3"
                },
                {
                    "text": "Aani aano cäädhi ki ïïni kanyo ciï Ijep, ni cäŋa ïïni duuö ki kunöce thuwø, ni ö Jocepi ni ŋen nyeŋŋï ki ceŋŋe kiree.»",
                    "ID": "4"
                },
                {
                    "text": "Køøre Jeekap atïŋŋö ki yi Bëërcïïba. Ni ö wääte ni kïthge eni, ko obwöre moge, ki määrge yïth jïëth wø tut okwëënyi moa jääŋ Peerø nee wääge kääri ki ge.",
                    "ID": "5"
                },
                {
                    "text": "Ni ö Jeekapi ki nyïïkwaaye bëët ni lwørge dhäk moge ki jammi moge moa jootge yi ŋööm Keenan, ni öge Ijep.",
                    "ID": "6"
                },
                {
                    "text": "Ni bee eni ki wääte, ki wäät wääte, ki nyïïe, ki nyïï wääte. Ni ö eni ni käl nyïïkwaaye bëët Ijep.",
                    "ID": "7"
                },
                {
                    "text": "Nyeŋ wäät Icriel, ni beeye Jeekap, ki nyeŋ wäät wääte na ci Ijep beege ii. Nyeŋ kanynye beeye Ruben.",
                    "ID": "8"
                },
                {
                    "text": "Ni nyeŋ wäät Ruben beege Anök, ki Pallu, ki Eedharan, ki Karmi.",
                    "ID": "9"
                },
                {
                    "text": "Ni nyeŋ wäät Cimien beege Jemuël, ki Jamin, ko Okat, ki Jaakin, ki Dhöar, ki Caul, o dhaaŋŋa näk nyi jø Keenan.",
                    "ID": "10"
                },
                {
                    "text": "Ni nyeŋ wäät Libay beege Gërcön, ki Kät, ki Mërari.",
                    "ID": "11"
                },
                {
                    "text": "Ni nyeŋ wäät Juuda beege Er, ki Önan, ki Ceela, ki Peereth, ki Dheera. 'Ba Er ki Önan, gena thøw yi ŋööm Keenan. 'Ba wäät Peereth beege Eedharan, ki Amul.",
                    "ID": "12"
                },
                {
                    "text": "Ni nyeŋ wäät Icakar beege Töla, ki Puwa, ki Jööp, ki Cimrön.",
                    "ID": "13"
                },
                {
                    "text": "Ni nyeŋ wäät Dhebulan beege Cërët, ki Ëlön, ki Jaalël.",
                    "ID": "14"
                },
                {
                    "text": "Ruben, ki Cimien, ki Libay, ki Juuda, ki Icakar, ki Dhebulan beege wäät Liia, na nywøle ki Jeekap yi Padan-Aram, ni nyaare ma Dina nywøle ka gø thuwø. Ni kwään jagøgø bëët ki wäätge beege pïëradäk kurdäk.",
                    "ID": "15"
                },
                {
                    "text": "Nyeŋ wäät Gaat beege Dhepön, ka Agi, ki Cuni, ki Ëdhbön, ki Ëri, ka Arödi ka Arëli.",
                    "ID": "16"
                },
                {
                    "text": "Ni nyeŋ wäät Acer beege Yimna, ki Yecuwa, ki Yecuwi, ki Beria; ni nyeŋ cöök jagøgø mana näk dhaagø beeye Cëëra. 'Ba wäät Beria beege Eber ki Melkiël.",
                    "ID": "17"
                },
                {
                    "text": "Gaat ka Acer beege wäät Dhelpa, dhaaŋŋa näk ŋat tïïc na cïp Leeban jï nyaare ma Liia, ni beege wääte na nywøle ki Jeekap; ni kwään jagøgø bëët ki wäätge beege apaar ka abïciel.",
                    "ID": "18"
                },
                {
                    "text": "Wäät Reecal cï Jeekap beege Jocep ki Benjamen.",
                    "ID": "19"
                },
                {
                    "text": "'Ba wäät Jocep na nywøle yi ŋööm Ijep beege Maneeca ki Ipariem, na nywølge ka Acenath, nyi Pötipëëra, kwääc lam mar pääny Ön.",
                    "ID": "20"
                },
                {
                    "text": "Ni wäät Benjamen beege Bëla, ki Bëkër, ka Acbël, ki Gëra, ki Neeman, ka Aki, ki Röc, ki Mupim, ki Upim, ka Art.",
                    "ID": "21"
                },
                {
                    "text": "Jocep ki Benjamen beege wäät Reecal na nywøle ki Jeekap; ni kwään jagøgø bëët ki wäätge beege jiy apaar kurŋween.",
                    "ID": "22"
                },
                {
                    "text": "Nyeŋ o Daan beeye Ucim.",
                    "ID": "23"
                },
                {
                    "text": "Ni nyeŋ wäät Naptali beege Jaadhël, ki Guni, ki Jedher, ki Cilëm.",
                    "ID": "24"
                },
                {
                    "text": "Daan ki Naptali beege wäät Bila, dhaaŋŋa näk ŋat tïïc na cïp Leeban jï nyaare ma Reecal; ni beege wääte na nywøle ki Jeekap; ni kwään jagøgø bëët ki wäätge beege abïriiø.",
                    "ID": "25"
                },
                {
                    "text": "Kwään jiy bëët moa näk jic Jeekap, na näk dhi øde na ö Ijep, beege jiy ma pïërabïciel ka abïciel; 'ba määr wääte kär kwaan dëëtge.",
                    "ID": "26"
                },
                {
                    "text": "Ni wäät Jocep na nywøle Ijep beege ariiø. Ni tuuŋ Jeekap bëët na ö Ijep beege jiy ma pïërabïriiø.",
                    "ID": "27"
                },
                {
                    "text": "Kanyøgø Jeekap Juuda ajääŋŋe nyïme baŋ Jocep, kiper nee øtjöör Göcën nyoodhe jïge; ni ö geni ni pïïcge yi ŋööm Göcën.",
                    "ID": "28"
                },
                {
                    "text": "Kanyøgøøni Jocep jääne ni wø tut okwëënyi ajiiŋŋe ni ci kuna røømge ki wänni ma Icriel yi Göcën; 'ba kanya pïïe buute, wänni agääme ki ŋut gø ni jwöŋe ki kany mo bäär mëëth.",
                    "ID": "29"
                },
                {
                    "text": "Ni kö Icrielli jï Jocep, ni «Kawaane kaawat mana jooda täärnyïmï niï poot kwøw, këël a doo thøw køør man nø, bäŋ gïre.»",
                    "ID": "30"
                },
                {
                    "text": "Køøre Jocep aköö jï uutwänni ki tuuŋ wänni bëët, ni «Aani a cøøa kuna caana gø jï Peerø, ni kööa, ni ‹Nyïïmera ki tuuŋ wära, jøøa en yi ŋööm Keenan, gena ö baŋa.",
                    "ID": "31"
                },
                {
                    "text": "'Ba gena jiy ma dïkwääc dïëk, ni tïïc marge beeye kwaac lääc paac. 'Ba pïïth dïëk moge ki dhäk moge bëët akälge, ki japa en jïge bëët.›",
                    "ID": "32"
                },
                {
                    "text": "'Ba noo ö Peerø noo cwøl uuni ni pëëny uuni, ni ‹?Tïïc mana ŋäyu a tïïa ŋø?›,",
                    "ID": "33"
                },
                {
                    "text": "wäru kööu, ni ‹Tïïc mar laagï beeye kwaac lääc paac ki mana kälge thïnhö këël kawaane; ni beeye tïïc mana ŋäcwa, këël kwäcwa thuwø.› Kiper ni näk luummögø caannu caannø, løny jïïu ki man bëëdu ŋööm Göcën. Kiper tïï dïkwääy beeye gïn mo raac døc ki baŋ jø Ijep.»",
                    "ID": "34"
                }
            ]
        },
        {
            "ID": "OT:GEN.47",
            "name": "Wïlöölö 47",
            "text": [
                {
                    "title": "Kanya Mooc Jeekap Ki Ŋøøm Nee Bëëde Ijep ",
                    "text": "Køøre Jocep aci baŋ Peerø ni caan gø jïgø, ni «Wära ki uutwära ki coka gena öö ki yi Keenan ki dïëk ki dhäk moge ki gïïa en jïge bëët; ni kawaane ge ena yi ŋööm Göcën.»",
                    "ID": "1"
                },
                {
                    "text": "Køøre Jocep alwötö ki jiy abïïc dï uutwänni ni kïth ge baŋ Peerø.",
                    "ID": "2"
                },
                {
                    "text": "Ni kö Peerø jïge, ni «?Tïïc mana ŋäyu a tïïa ŋø?» Ni köge jï Peerø, ni «Waani na laagï, waana dïkwääc dïëk, kaamar kwäcwa.»",
                    "ID": "3"
                },
                {
                    "text": "Ni cäŋge köö jï Peerø, «Waana öö ki man bëëtwa yi ŋöömö marï; kiper meel atïmö ni dwøŋ yi ŋööm Keenan, ni bäŋ luum mo cam dïëki mowa, wa na laaŋe moï. 'Ba kawaane wa kwaya ïïni ki man ö laagï ni bëëtge yi ŋööm Göcën.»",
                    "ID": "4"
                },
                {
                    "text": "Køøre Peerø aköö jï Jocep, «Wäru ki uutwäru ki coku aö baŋï.",
                    "ID": "5"
                },
                {
                    "text": "Ŋööm Ijep ena cerï; mooc wäru ki uutwäru ki coku ki ŋöömö mo beer døc. Beerra man ö geni ni bëëtge yi ŋööm Göcën. 'Ba ni näk da jiy dïge mo ŋäyï mo nyeŋge reegø ki tïïc, geni wär tïïyï na jiy mo lääc paac 'moa bëët ena ceŋge.»",
                    "ID": "6"
                },
                {
                    "text": "Køøre Jocep wänni ma Jeekap akäl nyïm Peerø, ni ö Jeekapi ni gwïëth Peerø.",
                    "ID": "7"
                },
                {
                    "text": "Ni kö Peerø jï Jeekap, ni «?Cwiiri moa beetï adïï?»",
                    "ID": "8"
                },
                {
                    "text": "Ni kö Jeekapi jï Peerø, ni «Cwiiri moa beeda beege cwiiri ma dïpa ki pïëradäk, naa bëëdö naa wïdö jaak. 'Ba cwiiri moa beeda beege cwiiri mo nøk, ni beeda ki bëëtö mo leth; ni cwiiri moøgø nøka geni ki cwiiri moa beet kwäya dïkwøŋ ni ge wïdö jaak.»",
                    "ID": "9"
                },
                {
                    "text": "Ni ö Jeekapi ni gwïëth Peerø, ni aae nyïm gø.",
                    "ID": "10"
                },
                {
                    "text": "Køøre Jocep wänni ki uutwänni ki coki amooe ki kar bëëtö, ni mooc ge ki kurge yi ŋööm Ijep, na ŋöömö mo beer døc yi ŋööm Ramcë, kaa mana caani Peerø jïre.",
                    "ID": "11"
                },
                {
                    "text": "Ni ö Jocepi ni gwøk wänni ki uutwänni ki jic wänni bëët, ni mooc geni ki cam mo orømø kiperge ki nyïïge bëët. ",
                    "ID": "12"
                },
                {
                    "title": "Gïïa Tïïc Jocepi Ri Meel",
                    "text": "'Ba kar kanyøgøøni ŋööm Ijep bäre atïmö ni bäŋ cam yie, kiper meel atïmö ni dwøŋ døc, ni tïm ŋööm Ijepi ki ŋööm Keenan no ogwäl ki cam kiper meel na päl.",
                    "ID": "13"
                },
                {
                    "text": "Ni ö Jocepi ni cooŋ gwel bëët mo jø Ijep ki jø Keenan na kar beel moa ŋeewge; ni ö Jocepi ni kïth gwel bëët yi øt Peerø.",
                    "ID": "14"
                },
                {
                    "text": "'Ba na ö gwelli bëët na thumge ceŋ jø Ijep ki jø Keenan, jø Ijep bëët aö baŋ Jocep, ni köge, «Mooc wa ki cam. ?Aŋø ni thøwa buutï jaak en? Kiper gwel mowa athum bëët.»",
                    "ID": "15"
                },
                {
                    "text": "'Ba aløk Jocepi jïge, ni «Kiper mana näk mo gwel mou onø thumö, kälu lääc paac mou, nou mooa ki caammi na karge.»",
                    "ID": "16"
                },
                {
                    "text": "Køøre geni lääc paac moge akälge baŋ Jocep, ni ö Jocepi ni mooc geni ki cam na kar okwëënyi moge, ki dïëk moge, ki dhäk moge, ka arëëni moge. Ni ö eni ni mooc geni ki cam na kar lääy moge bëët ki yi cwiinøgø.",
                    "ID": "17"
                },
                {
                    "text": "'Ba na tïme na aŋuun cwiinøgø, gena cäŋ ö baŋe yi cwiir maya ni köge jïre, «Waani bäŋ gïn mo dewa kanø ki kwääcwa, kiper gwetwa athum, ni lääc paac mowa bëët atïmö na mo kwääcwa. Bäŋ gïn mo odööŋ jïwa këët, 'ba beeye dëëtwa ki ŋøøm mowa keere.",
                    "ID": "18"
                },
                {
                    "text": "?Aŋø ni thøwa buutï jaak en, ni räny ŋøøpwa en? Ŋeew waani ki ŋøøm mowa nee wa jïtwa ki cam, kiper nee wa tïmwa na laaŋe jï Peerø, ni tïm ŋøøpwa na moe. Mooc waani ki köödhi, kiper nee wa kwøwa nee wa ba thøwa, kiper nee ŋöömö ba ränynye.»",
                    "ID": "19"
                },
                {
                    "text": "Ni ö Jocepi ni ŋeew ŋööm Ijep bäre jï Peerø, kiper jø Ijep bëët pwöth moge aŋeewge, kiper meel atïmö ni päl bäätge, ni dööŋ pwöthi mo Ijep na mo Peerø.",
                    "ID": "20"
                },
                {
                    "text": "Ni ö Jocepi ni käl jiy yïth päänye ki dï Ijep bäre, ni tägi ki cuŋŋe maya këël cuŋŋe maya.",
                    "ID": "21"
                },
                {
                    "text": "'Ba beeye ŋøøp dïlämme keerge na käre ŋeeø, kiper cam mar dïlämme wø jootge baŋ Peerø, ni cam marge ena cer Peerø cooth. Ni beeye tiere na kärge ŋøøm moge ŋeeø.",
                    "ID": "22"
                },
                {
                    "text": "Køøre Jocep aköö jï jiy, «Kawaane uuna ŋeea ki ŋøøpu bëët jï Peerø. Källu köödhi en, ni piithu pwöth nø.",
                    "ID": "23"
                },
                {
                    "text": "'Ba kanyo tïme na kar kac, bïï thäŋi wär cïpu jï Peerø, ni dööŋ ŋweerge jïïu na köödhi kiper pwöth mou, kiper nee uuni ki tuuŋu ki nyïïu nou jïtu ki cam thuwø.»",
                    "ID": "24"
                },
                {
                    "text": "Ni köge jïgø, «Jwïëy mowa agwøgï møn. Beerra man bëët Peerø ni yie met ki waani, ni bëëtwa ni waana laaŋe jïre.»",
                    "ID": "25"
                },
                {
                    "text": "Ba ciik mana cïp Jocepi kar kaaca yi ŋööm Ijep atïmö na ciik mo poot nut këël dïcäŋi en. Ni ciik manøgø beeye ni Peerø jïre doo da bïï thäŋi. 'Ba ŋøøp dïlämme keerge kär tïmö na mo Peerø. ",
                    "ID": "26"
                },
                {
                    "title": "Kanya Ö Jeekapi Na Cään Jocep Kiper Luum Thøø Mare",
                    "text": "Kanyøgø jø Icriel abëëdö Ijep, yi ŋööm Göcën, ni meetge rege ni nyaayge ni thööth ni kwärge.",
                    "ID": "27"
                },
                {
                    "text": "Ni ö Jeekapi ni bëëde Ijep ki cwiiri apaar ka abïriiø; 'ba cwiiri moa beede ni kwøw beege cwiiri ma dïpa ki pïëraŋween ka abïriiø.",
                    "ID": "28"
                },
                {
                    "text": "'Ba kanya cään kar thøw Icrielli, eni wääde ma Jocep acwøle ni kööe, «Ni näk yiï met ki aani, cïp cerï bäät ääma ni kööŋï ki man tïïyï gïn mo beer ma adïëri kipera, ni ba koonyï aani yi ŋööm Ijep.",
                    "ID": "29"
                },
                {
                    "text": "'Ba beerra man koonyï aani buut wära ki kwara. Käl aani ni kïthï aani wøk ki yi Ijep, ni koonyï aani kanya koony geni yie.» Ni løk gø jïgø, no «Otïïa kaawat mana caanï enø.»",
                    "ID": "30"
                },
                {
                    "text": "Ni kö Jeekapi, «Kööŋ ŋëëta.» Ni ö Jocepi ni kööŋ ŋëët gø. Køøre Icriel cøŋŋe akëël piny wï pëëme ni pwøc Jwøk.",
                    "ID": "31"
                }
            ]
        },
        {
            "ID": "OT:GEN.48",
            "name": "Wïlöölö 48",
            "text": [
                {
                    "title": "Kanya Ö Jeekapi Na Gwïëth Wäät Jocep ",
                    "text": "'Ba na tïme na køør manøgøøni acaan jï Jocep, ni «Wäru tuu døc.» Ni ö Jocepi ni lwør wääte riet na näk Maneeca ki Ipariem, ni put aay ki geni.",
                    "ID": "1"
                },
                {
                    "text": "Kanyøgøøni acaan jï Jeekap, ni «Wäädï ma Jocep aö baŋï.» Køøre Icriel dëëre anithïk, ni ö maal ni bëëde bäät pëëm.",
                    "ID": "2"
                },
                {
                    "text": "Ni kö Jeekapi jï Jocep, «Jwøk na en teeki jïre ree anyoodhe jïra yi Löja yi ŋööm Keenan ni gwïëth aani,",
                    "ID": "3"
                },
                {
                    "text": "ni kööe jïra, ‹Ïïno tïïa niï kännï ki nyïëdi, ni nyaayï, ni tïmï na lwaa wï jur, ni cïba ŋööm Keenan jïge, ge na nyïïkwaayï moo ööi køørï, ni tïm ŋöömö na marge na bäre bäre.›",
                    "ID": "4"
                },
                {
                    "text": "«'Ba kawaane Maneeca ki Ipariem na näk wäätï moa nywølï yi ŋööm Ijep kanya pooda naa poot kär ö baŋï Ijep, gena 'moa. Geno tïmö na 'moa kaamar wääta ma Ruben ge ki Cimien.",
                    "ID": "5"
                },
                {
                    "text": "'Ba moo cäŋï nywøllø køørge, beege moï geni. Ni ŋöömö mano dööŋ jïge na marge ojootge ki køør Maneeca ki Ipariem.",
                    "ID": "6"
                },
                {
                    "text": "Kiper kanya ööa ki yi Padan, kanya poode ni piny poot bäär mëëth naa poot kär pïï Eeparata, meru ma Reecal athøø buuta øtjöö yi ŋööm Keenan, ni koonya gø kaace øtjöör Eeparata, paana cwøl ni Bethelem.»",
                    "ID": "7"
                },
                {
                    "text": "'Ba kanya ö Icrielli na joot wäät Jocep, ena köö, ni «?Moi aŋaani?»",
                    "ID": "8"
                },
                {
                    "text": "Ni kö Jocepi jï wänni, «Beege wääta moa cïp Jwøki jïra kany.» Ni kö Icrielli, «Beerra man kälï geni baŋa, kiper nee ge gwïëdha.»",
                    "ID": "9"
                },
                {
                    "text": "'Ba kar kanyøgøøni nyeŋ Icriel onø tïmö ni rääbö, ni eni ba rääŋö ni beer. Ni ö Jocepi ni käl wääte kany mo cään ki wänni, ni ö eni ni nuum dhøkge ni gääm geni.",
                    "ID": "10"
                },
                {
                    "text": "Ni kö Icrielli jï Jocep, «Aani kära caarø ni täärnyïmï jooda joodø, 'ba ennø Jwøk aana käle ki man jooda wäätï thuwø.»",
                    "ID": "11"
                },
                {
                    "text": "Køøre Jocep wääte adaae bäät cøŋ wänni, ni kuul wïïe piny nyïm gø.",
                    "ID": "12"
                },
                {
                    "text": "Ni lwør wääte riet ni käl geni buut wänni, ni Ipariem ena bäät cer cwïïe kuna dïët ki bäät caam Icriel, ni ö Maneeca ni en bäät caame kuna dïët ki bäät cer cwïï Icriel.",
                    "ID": "13"
                },
                {
                    "text": "'Ba Icriel ceŋŋe agwäye ni rwaak cere mana näk cwïïe ni cïp gø bäät wï Ipariem ŋata thiinh, ni cïp caame bäät wï Maneeca, këël na bëëde ni Maneeca beeye kaa.",
                    "ID": "14"
                },
                {
                    "text": "Ni ö eni ni gwïëth Jocep ni kööe, «Jwøa cääth kwara ma Eeberam ki wära ma Aydhak køøre, Jwøa bwøth aani ki yïth nïne bëët këël dïcäŋi en,",
                    "ID": "15"
                },
                {
                    "text": "na näk nyïïatwiella køny aani yïth gïïa reyø bëët, beerra man gwïëth obwöre moi, ni bëët nyeŋŋa ki nyeŋ kwara ma Eeberam ki nyeŋ wära ma Aydhak ni di cwølø ki køørge, ni tïmge ni thööth na lwaak mo päl dï piny bäre.»",
                    "ID": "16"
                },
                {
                    "text": "'Ba kanya ö Jocepi na neen wänni ni cere mana näk cwïïe ee cïp bäät wï Ipariem, yie atïmö ni ba met ki gø; ni mak cer wänni kiper nee daae wï Ipariem nee kïth wï Maneeca.",
                    "ID": "17"
                },
                {
                    "text": "Ni kö Jocepi jï wänni, «Manøgø paa kare Awuuö, kiper Maneeca beeye kaa. Cïp cer cwïïï bäät wïïe.»",
                    "ID": "18"
                },
                {
                    "text": "'Ba wänni akweer ni kööe, «Ŋääa, wääda. Ŋääa ni Maneeca beeye kaa. Eni thuwø tïmö na lwaak mo dwøŋ; 'ba coki mana thiinh en otïmö ni dwøŋŋa eni, ni tïm nyïïkwaaye na lwaa jiy mo thööth.»",
                    "ID": "19"
                },
                {
                    "text": "Køøre gena gwïëdhe dïcäŋögø, ni kööe, «Jø Icriel ogwëëth rou ni köge, ni ‹Jwøk uuno tïïe kaamar Ipariem ki Maneeca.› » Ki køør manøgøøni Icriel Ipariem atïïe ni ena nyïm ki Maneeca.",
                    "ID": "20"
                },
                {
                    "text": "Køøre Icriel aköö jï Jocep, «Ennø, kara aløny ni cään ki man thøøa, 'ba Jwøk obëëdö buutï, ni cäŋ ïïni dwøk yi ŋööm kwäyu.",
                    "ID": "21"
                },
                {
                    "text": "'Ba ŋöömö mana lwøra ri leny baŋ jø Amör acïba jïrï ni kaala mana cïba jï uutwäru.»",
                    "ID": "22"
                }
            ]
        },
        {
            "ID": "OT:GEN.49",
            "name": "Wïlöölö 49",
            "text": [
                {
                    "title": "Kanya Ö Jeekapi Na Caan Gïïo Tägi Røk Wääte ",
                    "text": "Køøre Jeekap wääte acwøle, ni kööe, ni «Cooŋŋu rou kanya ciel buuta, kiper nee gïïo tägi dëëtu yi nyïme nee caana jïïu.",
                    "ID": "1"
                },
                {
                    "text": "«Beerra man cooŋŋu rou ni cegu ïthu, u na wäät Jeekap; ni leŋŋu mar wääu ma Icriel.",
                    "ID": "2"
                },
                {
                    "text": "«Nyie, Ruben, beeye ïïni na kanynya, ni bee ï teek mara, ni ïïna ŋata kwøŋa nywøl dïkwøŋ na näk wïth laaya. Ïïna jïtö ki wödö ki teek mo kaala wääta møga.",
                    "ID": "3"
                },
                {
                    "text": "'Ba ïïna dhaanhø mo waŋŋi niï caala pïï; karï ba tïmö ni ena maal këët, kiper ïïna døny bäät cï wäru, ni päätï gø ki køør mana ciï baŋe.",
                    "ID": "4"
                },
                {
                    "text": "«Cimien ki Libay beege nyïïmëëe. Tøøŋi moge atïïcge na gïï nääŋge jiy ki ge jaak.",
                    "ID": "5"
                },
                {
                    "text": "A ba doo pïïa piny ki geni ciel kany wø cuŋge; ni ba dwäta ki geni kar acooŋa marge, kiper jiy anäkge jaak kanya wëërge, ni ŋørge ojwöc dhäk jaak ki køør dïwït marge.",
                    "ID": "6"
                },
                {
                    "text": "Acïën Jwøk en bäät wëër marge, kiper gena wëër ki wëër mo teek døc; ni ö ajäla mare ni en bäät wëër marge na raac. Geno pääŋŋa yi ŋööm Jeekap, ni keetha geni dï jø Icriel.",
                    "ID": "7"
                },
                {
                    "text": "«Ïïni na Juuda, ïïno pwøc nyïïmeru ki uutwäru; cerï oen bäät ŋut nyïïmännï. Nyïïmeru ki uutwäru wïthge okuulge piny nyïmï.",
                    "ID": "8"
                },
                {
                    "text": "Juuda rööma nyi ŋuu mo teek, ni caala ŋuu mo ö maal no ojäŋ ki rïŋö. Ena gääŋ, ni tïme kaamar ŋuu mo omøør piny. Ni bëëde kaamar ŋuu ma maath. ?Aŋø, aŋa ni ba lwäär ki man jiec gø?",
                    "ID": "9"
                },
                {
                    "text": "Athøc kwär ba aay cer Juuda, ni kwär ba aay dhi øde, këël mano ö ŋat ma athøc kwär dööŋ jïre; ni tïm jiyi bëët ni leŋa ciik moe.",
                    "ID": "10"
                },
                {
                    "text": "Arëën mare, man wø cäädhe ki bäät gø, wø twöe twöö ro omøk, ni twöc nya arëën mare ro omøk mana näk nyïëdi moe beyø døc. Abïïe moe penye ka køøŋ nyïïomøki, ni peny abïïe moe ki pï nyïïomøki moa kwaar.",
                    "ID": "11"
                },
                {
                    "text": "Nyeŋŋe mïërö ni kaala køøŋ nyïïomøki mo tøŋ døc, ni lage tar ni kaala caak.",
                    "ID": "12"
                },
                {
                    "text": "«Dhebulan obëëdö lak ageel naama dwøŋ, ni tïme na dhi waath jï baabuure, ni keew mare ena jï kuna en Caydan.",
                    "ID": "13"
                },
                {
                    "text": "«Icakar bëëdö kaamar arëën mo teek, mo obut piny jaak yïthakic baae moe moa kääre.",
                    "ID": "14"
                },
                {
                    "text": "Kany wø joot kar jwömö mare ni beer, ni neen ŋöömö ni mïërö, køøre gööge dwøge piny kiper nee kääde ki baae, ni tïme na laŋŋø mo tïïö ka gïti.",
                    "ID": "15"
                },
                {
                    "text": "«Daan otïmö na kwääc løøk mar jø poge, kaa mana bëëde ni ena wï tuuŋ aciel ki røk tuŋi mo Icriel.",
                    "ID": "16"
                },
                {
                    "text": "Daan otïmö kaamar thwöl mo ena øtjöö, na thwöl mo dhee da cïm mo bëëdö thääŋ jöö, ni kac tier okweeny; ni ö ŋata en bäät okweenynyi ni päth piny ŋää okweeny.",
                    "ID": "17"
                },
                {
                    "text": "«'Ba aani, Awuuö Jwøk, a koora køny marï.",
                    "ID": "18"
                },
                {
                    "text": "«Gaat, dïtwïëte ööa paare ni twierge eni; 'ba eno läp køørge ni läw geni twier.",
                    "ID": "19"
                },
                {
                    "text": "«Acer, cam mare otïmö ni päl døc, ni jïte ki cam mo orømø man wø cam nyeya.",
                    "ID": "20"
                },
                {
                    "text": "«Naptali otïmö kaamar purra mo opädö ni cäädhö jaak; ni nyööte ki nyïïe mo beyø.",
                    "ID": "21"
                },
                {
                    "text": "«Jocep otïmö na bat jaath mo kännö ki nyïëdi, na bat jaath mo kännö ki nyïëdi mo ena bäät pïï mo kwödö; ni bäädi moe olaa bäät kal.",
                    "ID": "22"
                },
                {
                    "text": "Nyïïmän moe mo ceŋge da jap leny akëëdö ki eni døc, ni thööcge eni ka athëëre, ni cwaatge yi gø døc.",
                    "ID": "23"
                },
                {
                    "text": "'Ba gïr leny mare poot bëëdö ni ee maa ni teek ni kär dak cere, ni bääte ee maa ni teek ni cere rwäänhnhö ri leny; ni teege joode ka køør teek man wø cïp ŋata en teeki jïre, ni beeye Jwø Jeekap, eni na dïkwääy ni wø gwøk jø Icriel.",
                    "ID": "24"
                },
                {
                    "text": "Ï na Jocep, teek marï ojootï baŋ Jwøa näk Jwø wäru, Jwø wø køny ïïni, ni beeye Jwøa en teeki jïre ni wø gwïëth ïïni, na ŋato gwïëth ïïni ki gwïëth mo ööi ki maal, ki gwïëth mo käla piny thuwø; ni gwïëth ïïni ni jïtï ko obwöre ki lääc paac mo thööth.",
                    "ID": "25"
                },
                {
                    "text": "Gwïëth mo wäru bëëdö ni teeka geni ki kïte moa kwøŋ bëëtö cøøn, ni kaala thuuri mo wø bëëdö na bäre bäre. Beerra man bëët gwïëthi moøgø bäät Jocep, ni tïmge ni ena bääte, eni na näk dwøŋŋa kare ki uutwänni.",
                    "ID": "26"
                },
                {
                    "text": "«Benjamen otïmö ni caala orudö mo owär, mo maga lääy ka amöölla ni cam gø ki law ec. 'Ba no tïme na wïthïënhö, jammi moa twiere di pääŋŋö.»",
                    "ID": "27"
                },
                {
                    "text": "Jøøgø bëët beege wïth tuŋi apaar kurriiø mo Icriel, ni luupögø beege moa caan wääge jïge kanya gwïëth geni. Gena gwïëdhe ki gwïëth mo orømø ki ŋati man nø. ",
                    "ID": "28"
                },
                {
                    "title": "Luum Thøw Jeekap",
                    "text": "Køøre gena köömme ni kööe jïge, «Aani kara cään ki man thøøa. Beerra man koonyu aani buut wära ki kwara yi kään kïdi na en yi pwöth Ëprön nyï Këth,",
                    "ID": "29"
                },
                {
                    "text": "ni beeye käänna en kanya cwøl ni Makpila na en buut Mamrë yi ŋööm Keenan. Kää manøgø aŋeew Eeberammi na aciel ki pwöth Ëprön baŋ Ëprön nyï Këth na kany koony ge yie.",
                    "ID": "30"
                },
                {
                    "text": "Køøre Eeberam akoonyge kaace ki cïïe ma Ceera. Ni kaace beeye kanya koony Aydhak yie ki cïïe ma Rebëëka. Køøre Liia akoonya kaace thuwø.",
                    "ID": "31"
                },
                {
                    "text": "Pwödhö manøgø ki käänna en yie beege moa ŋeew baŋ jø Këth.»",
                    "ID": "32"
                },
                {
                    "text": "'Ba na ö Jeekapi na lønye ki kööm wääte, eni tiete adwøk maal bäät pëëm, ni nyaaŋ ree piny, ni put jwïëy ka aŋuudi, ni thøøe, ni läp køør jø poge.",
                    "ID": "33"
                }
            ]
        },
        {
            "ID": "OT:GEN.50",
            "name": "Wïlöölö 50",
            "text": [
                {
                    "text": "Kanyøgøøni Jocep apäth nyïm wänni ni jwöŋe bäät gø, ni nuum dhi gø.",
                    "ID": "1"
                },
                {
                    "text": "Ni ö Jocepi ni kööm jø tïïc moe mo wø ŋäc tïï akïïm ki man jiiŋge dëër wänni kiper nee ba kwääe; køøre jøøgø dëër Icriel ajiiŋge.",
                    "ID": "2"
                },
                {
                    "text": "'Ba tïïc manøgø manynya nïne ma pïëraŋween ki man jiiŋ dëër dhaanhø mo othøw. Kanyøgøøni jø Ijep Icriel ajwøkge ki nïne ma pïërabïriiø. ",
                    "ID": "3"
                },
                {
                    "title": "Kanya Ö Jeekapi Na Koonyi Ya Wääte Kanya Wäŋŋe",
                    "text": "'Ba na thum nïne moa jwøkge eni ki gø, Jocep acäänö ki jic Peerø ni kööe, «Kawaane ni näk mou mëër ki aani, caannu jï Peerø ni kööu,",
                    "ID": "4"
                },
                {
                    "text": "ni ‹Jocep aköö ni wänni acäänö ki eni ni kööe, ni «Aani kar thøwa acäännö; wär aani koony yi käänna jiiŋŋa kipera yi ŋööm Keenan.» Ni ö Jocepi ni kööŋe ki man tïïc gïnögø. 'Ba kawaane eni kwaya ïïni ki man ci kunöce nee wänni koonye. Køøre eno duui.› »",
                    "ID": "5"
                },
                {
                    "text": "Ni løgi ya Peerø, ni «Ciï ni koonyï wäru kaa mana caane jïrï na kööŋï.»",
                    "ID": "6"
                },
                {
                    "text": "Køøre Jocep aci kuna koony wänni, ni eni cäädhi ki jaae mo Peerø, ki jø tïïc moe, ki jaae mo ŋööm Ijep bäre.",
                    "ID": "7"
                },
                {
                    "text": "Ni lööbe ki jø paare, ki coki ki uutwänni, ki tuuŋ wänni bëët. 'Ba obwöre keerge, ki pïïth dïëk moge, ki dhäk moge awiige piny ni dööŋge yi Göcën.",
                    "ID": "8"
                },
                {
                    "text": "Ni ö jø okwëënyi ki jïëth wø tut okwëënyi ni aacge ki eni thuwø na aciel. Ni ö lwaaki moa cäädhö ki eni ni tïmge ni thööth døc.",
                    "ID": "9"
                },
                {
                    "text": "'Ba na pïïcge yi laara kar dïn mana en Atöt, na en løø Naam Jördan løøga, gena göö ko oduuru mo dwøŋ døc kaace, ni kïïnge gïr wää Jocep ki nïne abïriiø.",
                    "ID": "10"
                },
                {
                    "text": "'Ba na ö wëëk ŋøømmi, ni beege jø Keenan, na jootge kïmmö mar jøøgø yi laara kar dïn mana en Atöt, gena köö, «Man beeye kïmmö mo dwøŋ døc jï jø Ijep.» Køøre nyeŋ kaace acwøl ni Abël-Midhirayim, ni tiere beeye kar kïmmö mar jø Ijep; ni kanyøgø ena løø Naam Jördan løøga.",
                    "ID": "11"
                },
                {
                    "text": "Ni ö wäät Icrielli ni tïïcge gïnögø kiper wääge kaawat mana kööm geni.",
                    "ID": "12"
                },
                {
                    "text": "Ni käärge wääge ni kïthge gø yi ŋööm Keenan, ni koonyge gø yi kään kïdi yi pwötha en Makpila, na en buut Mamrë; ni beeye käänna ŋeew Eeberammi na aciel ki pwöth Ëprön baŋ Ëprön nyï Këth, na kany koony eni yie.",
                    "ID": "13"
                },
                {
                    "text": "'Ba na løny Jocepi ki koony wänni, eni ki coki ki uutwänni ki jøøa aay ki eni bëët kuna koonyge wänni, gena døø Ijep. ",
                    "ID": "14"
                },
                {
                    "title": "Kanya Ö Jocepi Na Cøm Cwïny Uutwänni Kiper Na Lwäcge",
                    "text": "'Ba kanya neeni ya uutwää Jocepi ni wääge othøw, gena cäänö yïthakicge keerge ni köge, ni «Kanymør Jocep gïïa reyø bëët na tïïø dëëre coole coolø dëëtø ni männe ki øøni.»",
                    "ID": "15"
                },
                {
                    "text": "Køøre gena jääk baŋ Jocep ki dwøl ni köge, ni «Wäru dwøre acaane kanya poode ni eni poot kär thøw ni kööe,",
                    "ID": "16"
                },
                {
                    "text": "ni ‹Caannu jï Jocep ni wäru kwaya ïïni ki man weyï bääyö mar uutwäru ki gïïa reyø na tïïcge dëërï, këël na bëëde ni geno bääyö dëërï.› 'Ba ennø, wa kwaya ïïni ki man wëënnï bääyö marwa, waani na laak Jwø wäru.» Kanyøgø Jocep ajwöŋö kiper mana caange gïnögø jïre.",
                    "ID": "17"
                },
                {
                    "text": "Køøre uutwänni aöö ni leeŋge dëëtge piny nyïme ni köge, «Neenï, kawaane waana laagï.»",
                    "ID": "18"
                },
                {
                    "text": "'Ba Jocep aköö jïge, «Käru lwäyö. ?Aŋø, aana tïmö naa ena kar Jwøk?",
                    "ID": "19"
                },
                {
                    "text": "Ki jïïu mana caarru ki cwïnynyu beeye ki man tïïu ki gïn mo raac dëëra, 'ba ki køør mana en cwïny Jwøk, gïnögø atïïe na gïn mo beer, kiper nee jiy mo thööth kwøwge kaawat man bëëde dïcäŋi en.",
                    "ID": "20"
                },
                {
                    "text": "Kiper manøgø nø, käru lwäyö. Uuno gwøa ki nyïïu moø ni therø yøø.» Gïnögø acaane jïge ki luup mo met ni cøma cwïnyge. ",
                    "ID": "21"
                },
                {
                    "title": "Luum Thøw Jocep",
                    "text": "Kanyøgø Jocep ki jø po wänni bëët gena bëëdö Ijep. Ni cwiic Jocep moa beede ni eni kwøw beege cwiiri ma dïpa ka apaar.",
                    "ID": "22"
                },
                {
                    "text": "Ni ö Jocepi ni joot nyïïkwaac wääde ma Ipariem këël mana pïïe ri dää beenhnhe; ni ö wäät nyikwaare ma Makir o Maneeca ni cïp geni bäät ääme.",
                    "ID": "23"
                },
                {
                    "text": "Ni kö Jocepi jï coki ki uutwänni, ni «Aani kar thøwa aløny ni cään, 'ba Jwøk ööa baŋu kuna køny uuni, ni käl uuni wøk yi ŋöömmi, ni kïth uuni yi ŋöömma kööŋe kipere jï Eeberam, ki Aydhak, ki Jeekap.»",
                    "ID": "24"
                },
                {
                    "text": "Køøre Jocep acäänö ki wäät Icriel ni kööe, ni «Jwøk ööa baŋu kuna køny uuni. Kar kaaca cuu 'moa wär kwanynyu kany ni källu geni.» Ni ö Jocepi ni wëëk geni kööŋ ki man tïïcge gïnögø.",
                    "ID": "25"
                },
                {
                    "text": "Køøre Jocep athøw ni cwiiye dïpa ka apaar. Ni jiiŋge dëëre ni kïthge gø ya acanduk yi Ijep.",
                    "ID": "26"
                }
            ]
        }
    ]
}