{
    "textIntro": "Luup moa no ogöörö yi wëël Bwøth Wøk ena nyïm luup moa no ogöörö yi wëël Wïlöölö. Luupögø tägi ka køør cwiiri mo jïtö ki dïpe aŋween. 'Ba ki yïth cwiiri moøgø, nyïïkwaac Jeekap, ni beeye Icriel, gena nyaay yi ŋööm Ijep ni tïmge ni thööth døc, këël mana tïm jø Ijepi ni lwäär ki geni ni tïïc geni na laaŋe. Wëël Bwøth Wøk cäänö kaper gïïa tïïc Jwøki kiper jø Icriel kanya käl geni wøk ki yi ŋööm Ijep, ni beeye paac mana bëëtge yie ni gena laaŋe; ni cäänö kaper gïïa tïïc Jwøki kiperge kanya täkge ki man cääthge dï paap ni ge cøøa paac mana buuk Jwøki jïge. 'Ba ŋata cwøl Jwøki ki man käl geni wøk ki yi ŋööm Ijep beeye Modhe, ni beeye Modhe na bwøth geni kanya cääthge dï paap. Jø Icriel kanya cääthge dï paap, gena gwøk Jwøki ni cïpe ki cam jïge mo cwøl ni meena, ni kän wøk ki pïï jïge ki yi kïdi, ni cïpe ki rïŋö jïge thuwø mo camge. 'Ba kanya pïïcge tier Kïn Caynay, Jwøk luumme ki ciik moe acaane jï jø Icriel ki ri dhaanhnhe ma Modhe. Ciik moa näk apaar, ki ciik møga bëët, ki pwöc ma teeŋi acaan Jwøki jïge ki ri Modhe. Ni ö luum oduŋkaara thuwø na näk kar bëëtö mar Jwøk, ni beeye kar lam kiper jø Icriel, ni caani ya Modhe jïge ki køør mana caan Jwøki jïre. 'Ba kanya en Modhe bäät kïdi ni wïnynya pwöc mar Jwøk, jø Icriel atïïö ki gïn lamge mo tïïc ka warkey, ni kälge ajäla mo dwøŋ bäätge keerge. 'Ba ki køør kwac mar Modhe, bääyö marge awëën Jwøki. Køøre jø Icriel oduŋkaara atïïcge kaawat mana caan jïge, ni ö Jwøki ni nyooth ajiem mare jïge yo oduŋkaara. ",
    "introTitle": "Luubö Mo Cäänö Kaper Wëël Bwøth Wøk",
    "chapterName": "Bwøth Wøk",
    "version": "anyuaB",
    "text": [
        {
            "ID": "OT:EXO.1",
            "name": "Bwøth Wøk 1",
            "text": [
                {
                    "title": "Kanya Nyaac Jø Icrielli Yi Ŋööm Ijep Na Caar Geni ",
                    "text": "'Ba nyeŋ wäät Icriel moa öö Ijep ki wääge ma Jeekap, ni ŋati man nø ööi ka jø paare,",
                    "ID": "1",
                    "comment":"Jeekap ki Icriel poot na nyeŋ dhaanhø aciel."
                },
                {
                    "text": "beege Ruben, ki Cimien, ki Libay, ki Juuda;",
                    "ID": "2"
                },
                {
                    "text": "ki Icakar, ki Dhebulan, ki Benjamen;",
                    "ID": "3"
                },
                {
                    "text": "ki Daan, ki Naptali, ki Gaat, ka Acer.",
                    "ID": "4"
                },
                {
                    "text": "Kwään jiy bëët moa käl ri Jeekap beege jiy ma pïërabïriiø. 'Ba Jocep kar kaaca oløny ni ena Ijep.",
                    "ID": "5"
                },
                {
                    "text": "Køøre Jocep ki coki ki uutwänni, ki beenhnhø mana enge yie bäre, gena thøw.",
                    "ID": "6"
                },
                {
                    "text": "'Ba nyïïkwaac Icriel gena nyöödö ni meetge rege ni thööth, ni nyaacge, ni tïmge ni teek døc; ni ö paaci bäre ni pääŋe ki geni.",
                    "ID": "7"
                },
                {
                    "text": "'Ba Ijep ajïtö ki nyeya mør mo nyään mo Jocep kuue.",
                    "ID": "8"
                },
                {
                    "text": "Køøre ena köö jï jiye, ni «Ennø, jiy moa näk nyïïkwaac Icriel atïmö ni thööth ni teeka geni døc ni kaala øøni.",
                    "ID": "9"
                },
                {
                    "text": "Ööu nø, nee ge tïïø ki riek waŋ, nee ge ba nyaacge, kiper ni näk mo da leny mo ööa baŋø, kanymør ge rööpö ki nyïïmän 'moø ni duuge dëëtø, ni päärge wøk paayø.»",
                    "ID": "10"
                },
                {
                    "text": "Køøre jø Ijep aput röönyö ki jiy mo käär tïïe bäät nyïïkwaac Icriel, nee bëëtge ni ege caannø ki køør tïïe moo tïïcge na teek. Ni ö nyïïkwaac Icrielli ni gëëtge ki päänye mo cuŋ yïthge ki caammi jï Peerø, ni beege päänye moa cwøl ni Pithöm ki Raamcic.",
                    "ID": "11",
                    "comment": "Peerø. Ki dhi jø Ijep, nyeya cwøl ni Peerø."
                },
                {
                    "text": "'Ba këël na bëët jø Ijepi ni nyïïkwaac Icriel ege caannø døc, nyïïkwaac Icriel anyaay døc ni thöönhge, ni tïm jø Ijepi ni lwäär ki geni.",
                    "ID": "12"
                },
                {
                    "text": "Ni ö jø Ijepi ni caange nyïïkwaac Icriel ki køør tïïe moa teek na eelge bäätge.",
                    "ID": "13"
                },
                {
                    "text": "Ni tïïcge bëëtö mar nyïïkwaac Icriel ni teek døc ki køør tïïe moa teek na näk tïï thuube ko odhöönh man wø caam thuube ki gø, ki teeŋ tïïe møøk mo wø tïïc yïth pwöth, ni beege tïïe bëët mo wø tïïcge no oeel bäätge ni geno caannø.",
                    "ID": "14"
                },
                {
                    "text": "Køøre nyeny Ijep acäänö ki dïcööte mo jø Ibaru, mo nyeŋge cwøl ni Cipara ki Puwa;",
                    "ID": "15",
                    "comment": "Ki kwör møøk jø Icriel di cwølø na jø Ibaru."
                },
                {
                    "text": "ni kööe, ni «Kany wäru cøøllu määr Ibaru mo wø lwaar, noo jootu nyilaal mano ö wøk, ni näk ma dïcwøø, wär 'nägu; 'ba ni näk ma nyakøø, wär weyu ni kwøw.»",
                    "ID": "16"
                },
                {
                    "text": "'Ba dïcööte alwäyö ki Jwøk, ni kärge gïna caan nyeny Ijepi tïïö, ni wecge obwöre moa näk cwøw ni kwøw.",
                    "ID": "17"
                },
                {
                    "text": "Køøre nyeny Ijep dïcööte acwøle, ni kööe jïge, na «?Aŋø na tïïyu gïn en, ni weyu obwöre moa näk cwøw ni kwøw?»",
                    "ID": "18"
                },
                {
                    "text": "Ni kö dïcööte jï Peerø, ni «Beeye kiper määr Ibaru ba caal määr Ijep; kiper geni ge teek, ni kanyo poode ni dïcöödi poot kär pïï buutge, ge laara lwaar.»",
                    "ID": "19"
                },
                {
                    "text": "Køøre Jwøk atïïö ki gïn mo beer kiper dïcööte, ni ö nyïïkwaac Icrielli ni nyaacge, ni tëënge døc.",
                    "ID": "20"
                },
                {
                    "text": "'Ba kiper mana tïm dïcööte ni ge lwäär ki Jwøk, Jwøk dhøk uudi mo dïcööte atïïe ni teek.",
                    "ID": "21"
                },
                {
                    "text": "Køøre Peerø jiye bëët aceme, ni kööe, ni «Nyilaal mo onywølø na dïcwøø jaak røk jø Ibaru wär leeŋu yi naam, ni weyu nyakøø ni kwøw.»",
                    "ID": "22"
                }
            ]
        },
        {
            "ID": "OT:EXO.2",
            "name": "Bwøth Wøk 2",
            "text": [
                {
                    "title": "Kanya Lwaarø ki Modhe ",
                    "text": "'Ba na tïme na kar kanyøgø, dhaanhø ma ŋat tuuŋ Libay acøø ni nyöömme ki dhaagø ma nyi jø tuuŋ Libay.",
                    "ID": "1"
                },
                {
                    "text": "Ni ö nyijøøgø ni jït yie ki dhaanhø ni lwaare ki gø na dïcwøø. 'Ba kanya joot gø na nyilaal mo mïërö, nyilaal akane ki dwäde adäk.",
                    "ID": "2"
                },
                {
                    "text": "'Ba kanya tïme ni nyilaal ba løny ki kan jïre këët, ena lwötö ki gïn mo caala luul mo ocwääö ko otöök, ni rwøth gø ko odhöönh mo nwaaŋ ki dwøø. Køøre nyilaal apïël yi gø, ni cøøe ni kïth gø yo otöök mana näk otuy deŋ naam.",
                    "ID": "3"
                },
                {
                    "text": "'Ba cöök nyilaalli mana näk nyakøø acuŋŋö kany mo bäär mëëth ni neeta coki ki gïno tägi dëër gø.",
                    "ID": "4"
                },
                {
                    "text": "Køøre nyi Peerø aö naam kuna lwöŋŋe, ni ö nyïïakuue moa näk jø tïïc moe ni cääthge bäät ageela. Ni ö nyi Peerø ni joot gïna näk caala luul yo otöök, ni jääŋ ŋat tïïc mare baŋ gø, ni ö nyaanøgø ni cøøe ni käl gø.",
                    "ID": "5"
                },
                {
                    "text": "'Ba kanya jap gø, eni nyilaal ajoode, ni nyilaal jwöŋö. Ni päth cwïnye ki gïr gø ni kööe, ni «Man beeye nyilaal mar jø Ibaru.»",
                    "ID": "6"
                },
                {
                    "text": "Køøre cöök nyilaarøgø aköö jï nyi Peerø, ni «?Ba beerra man cøøa naa cwöta ki nyi jø Ibaru mo kööre da caak, nee nyilaal dhwødhe jïrï?»",
                    "ID": "7"
                },
                {
                    "text": "Ni kö nyi Peerø jï cöök nyilaarøgø, ni «Ciï nø.» Ni ö nyilaarøgø ni cøøe ni cwøl mii nyilaal.",
                    "ID": "8"
                },
                {
                    "text": "Køøre nyi Peerø aköö jï nyijøøgø, ni «Lwør nyilaal man ni aayï ki gø ni dhwøthï gø jïra. 'Ba aani, ïïno mooa ki jammi na kar tïïc marï.» Ni ö nyijøøgø ni lwør nyilaal ni aae ki gø, ni bëëde ni dhwøtha gø.",
                    "ID": "9"
                },
                {
                    "text": "Ni ö nyilaalli ni rïënne, ni ö nyijøøgø ni kïth nyilaal baŋ nyi Peerø, ni tïme na wääde. Ni cak nyeŋ gø ni Modhe, ni kööe, ni «Tiere beeye kiper mana lääma gø wøk ki yïth pïï.» ",
                    "ID": "10"
                },
                {
                    "title": "Kanya Päär Modhe Wøk ni Ci Midien",
                    "text": "'Ba dïcäŋ aciel, kanya tïme ni Modhe oløny ni dwøŋ, ena laŋ wøk baŋ tuuŋge, ni joot tïïc marge ni teek døc; ni joot ŋat Ibaru aciel na näk tuuŋge ni pwöt ŋat Ijepi pwödö.",
                    "ID": "11"
                },
                {
                    "text": "Køøre ena lwïthö kun ki kun; 'ba kanya joot gø ni bäŋ dhaanhø, eni ŋat Ijep anääe ni kan gø ya akwöö.",
                    "ID": "12"
                },
                {
                    "text": "'Ba na tïme na riet nïne ena cäŋ laŋ wøk, ni joot jø Ibaru ariiø ni ge këëdö keerge; ni kööe jï ŋata no obääyö, na «?Aŋø ni gøøyï wadu en?»",
                    "ID": "13"
                },
                {
                    "text": "'Ba ŋatøgø aköö, na «?Aŋa na tïïc ïïni na wïthwa na dïŋut luup bäätwa? ?Aŋø, ï manynya gø naa 'nägï, kaamar nyï Ijep mana 'nägï?» Køøre Modhe alwäyö, ni kööe, ni «Ka adïëri møn, gïnögø aløny ni ŋäc.»",
                    "ID": "14"
                },
                {
                    "text": "'Ba kanya ö Peerø na wïny gïnögø, ena tïmö ni manynya Modhe nee nääe. 'Ba Modhe apäär wøk po Peerø ni aae ni bëëde yi ŋööm jø Midien.",
                    "ID": "15"
                },
                {
                    "text": "'Ba Raguël na näk kwääc lam mar jø Midien jïre da obwöre abïriiø ma nyïïakuue. Dïcäŋ aciel ni Modhe opï piny bäät iith, nyïgögø aö kun töömge ki pïï, ni pääŋge yïth gïï wø mäth dïëki yïthge ki pïï, kiper nee dïëk wääge maathge.",
                    "ID": "16"
                },
                {
                    "text": "Køøre jø kwaath aöö ni riicge nyïgögø, 'ba Modhe aö maal ni køny geni, ni maath dïëkge.",
                    "ID": "17"
                },
                {
                    "text": "'Ba kanya døøge paac baŋ wääge ma Raguël, wääge aköö, na «?Aŋø, kee uuna laar duu paac dïcäŋi?»",
                    "ID": "18"
                },
                {
                    "text": "Ni köge, ni «Nyen mør ma nyï Ijep waana kønye ceŋ jø kwaath; ni tööme ki pïï thuwø ni maath dïëk.»",
                    "ID": "19"
                },
                {
                    "text": "Ni kö Raguëlli jï nyïïe, na «?Age nyeneca? ?Aperŋø na weyu gø en? Cwøllu eni nee jïte ki gïn came.»",
                    "ID": "20"
                },
                {
                    "text": "'Ba Modhe yie met ki man bëëde buut Raguël. Køøre Raguël nyaare ma Dhipöra acïbe jï Modhe na dhaagø.",
                    "ID": "21"
                },
                {
                    "text": "Køøre Dhipöra alwaar ki dhaanhø ma dïcwøø, ni ö Modhe ni cak nyeŋ dhaanhø ni Gërcöm, kiper mana kööe, ni «Aana bëëdö na wëëllö yïth ŋøøm mo path.»",
                    "ID": "22"
                },
                {
                    "text": "'Ba na tïme na køør cwiiri mo thööth, nyeya mar Ijep athøw. Ni ö nyïïkwaac Icrielli ni coocge kiper bëët laŋ mana en bäätge, ni gööge ko oduuru; ni ö oduuru mana gøøcge kiper køny kiper bëët laŋ marge ni pïïe maal baŋ Jwøk.",
                    "ID": "23"
                },
                {
                    "text": "Køøre Jwøk cooyø marge awïnynye; ni ö Jwøki ni par wïïe ki luumme na tuude ki Eeberam, ki Aydhak, ki Jeekap.",
                    "ID": "24"
                },
                {
                    "text": "Ni ö Jwøki ni joot bëëtö mana teek na beet nyïïkwaac Icriel; ni ö Jwøki ni cäde kiperge.",
                    "ID": "25"
                }
            ]
        },
        {
            "ID": "OT:EXO.3",
            "name": "Bwøth Wøk 3",
            "text": [
                {
                    "title": "Kanya Ö Jwøki Na Cwøl Modhe Ki Ya Abuŋŋö Mo Liel ",
                    "text": "'Ba kanya bëët Modhe ni kwaaya dïëk wää cïïe na näk Jëthrö na näk kwääc lam mar jø Midien, eni dïëk akøøl dï paap kuya, ni pïïe ri Kïn Körëp, kïnna näk Kïn Jwøk.",
                    "ID": "1",
                    "comment":"Jëthrö ki Raguël (2:16) poot na nyeŋ dhaanhø aciel. \nKïn Körëp ki kwör møøk di cwølø ni Kïn Caynay."
                },
                {
                    "text": "Kanyøgø nyïïatwiel maal mar Wuuö Jwøk ree anyoodhe jï Modhe ki yi maac mo liel dï abuŋŋö; ni ö Modhe ni lwïthe, ni joot abuŋŋö ni liel, 'ba abuŋŋö kär waaŋ.",
                    "ID": "2"
                },
                {
                    "text": "Køøre Modhe aköö, na «A doo gak nø, nee gïn ni rëëm ec en nee neena, ki man bëëde na abuŋŋö ba waaŋ enøgø.»",
                    "ID": "3"
                },
                {
                    "text": "'Ba kanya ö Wuuö Jwøki na neen gø ni Modhe gää kuna nëënne, Jwøk acwötö ki dï abuŋŋö ni kööe, ni «Modhe! Modhe!» Ni kö Modhe, ni «Aani en.»",
                    "ID": "4"
                },
                {
                    "text": "Ni kö Jwøki, ni «Kärï nyänh kany; gööny war moï wøk tietï, kiper kanyo cuŋŋi yie enø beeye ŋöömö mo ena kur keere.»",
                    "ID": "5"
                },
                {
                    "text": "Ni cäŋ köö, ni «Aana Jwø kwäyï, Jwøa näk Jwø Eeberam ki Aydhak ki Jeekap.» Kanyøgø Modhe täärnyïme aume kiper mana lwäye ki man neen Jwøk.",
                    "ID": "6"
                },
                {
                    "text": "Køøre Wuuö Jwøk aköö, ni «Ka adïëri møn, can mar jiya na en Ijep ajooda, ni wïnynya jwøk marge mana jwöŋge ki gø kiper gïïa leth na tïïc jø wø käär tïïe moge dëëtge. Aani gïïa jwørge bëët ŋääa.",
                    "ID": "7"
                },
                {
                    "text": "Ennø, aana ö piny kuna käla ge wøk ceŋ jø Ijep, kiper nee ge käla wøk yi ŋöömmöce, ni kïtha geni yi ŋöömma beer na näk yie laac, ni beeye ŋöömma näk caak ki maar kïc päl yie, na näk po jø Keenan ki jø Këth ki jø Amör ki jø Përec ki jø Ëwi ki jø Jeebuc.",
                    "ID": "8"
                },
                {
                    "text": "Ennø, jwøk mana jwöŋ jø Icrielli ki gø awïnynya; këël caannø thuwø mana ö jø Ijepi na caange geni ki gø, ajooda.",
                    "ID": "9"
                },
                {
                    "text": "Kiper manøgø nø, ï na Modhe en, ööï nø, niï jääŋŋa baŋ Peerø, kiper nee jiya ma jø Icriel nee kälï wøk ki yi Ijep.»",
                    "ID": "10"
                },
                {
                    "text": "'Ba Modhe aköö jï Jwøk, ni «?Aana ŋa, ni ci baŋ Peerø kuna käla jø Icriel wøk ki yi Ijep en?»",
                    "ID": "11"
                },
                {
                    "text": "Ni kö Jwøki, ni «Ka adïëri møn, aano en buutï; 'ba gïno ŋäyï gø ki gø ni beeye aani na jääŋ ïïni beeye en, kanyo nø kälï jiy wøk ki yi Ijep, aano wøørru ni aana Jwøk maru bäät kïdi man en.»",
                    "ID": "12"
                },
                {
                    "text": "Køøre Modhe aköö jï Jwøk, «Beer nø; ennø, a cøøa baŋ jø Icriel ni kööa jïge, ni ‹Jwøk na näk Jwø kwäyu aana jääŋŋe baŋu.› A kanymør a pëënyge pëënynyö ni köge, ni ‹?Nyeŋ Jwøøgø aŋa?› ?Køøre nø, agïnaŋø noo løøa jïge?»",
                    "ID": "13"
                },
                {
                    "text": "Ni kö Jwøki jï Modhe, ni «Beeye aani ni nut en.» Ni cäŋ köö, ni «Wär caanï jï jø Icriel, ni ‹Jwøa cwøl ni «Aani ni nut en» bee eni na jääŋ aani baŋu.› »",
                    "ID": "14"
                },
                {
                    "text": "Ni cäŋ Jwøki köö jï Modhe, ni «Wär caanï jï jø Icriel, ni ‹Wuuö Jwøk na näk Jwø kwäyu, na näk Jwø Eeberam ki Aydhak ki Jeekap, bee eni na jääŋ aani baŋu.› Wuuö Jwøk, na näk tiere beeye ‹Aani ni nut en› beeye nyeŋŋa na bäre bäre, na nyeŋ man wø ö jiyi wø parge wïthge ki aani ki gø këël yïth beenhnhe bëët.",
                    "ID": "15",
                    "comment":"Nyeŋ Jwøk mana løk ki dha Anywaa ni Wuuö Jwøk, tiere ki dhi Ibaru beeye Aani ni nut en."
                },
                {
                    "text": "«Ciï ni cooŋï jø døøŋŋø mo jø Icriel kanya ciel ni kööï jïge, ni Wuuö Jwøk na näk Jwø kwäyu, na näk Jwø Eeberam ki Aydhak ki Jeekap, ree anyoodhe jïra ni kööe, ni ‹Ka adïëri møn, a cädö kiperu këël kiper gïïa tïïc dëëtu Ijep,",
                    "ID": "16"
                },
                {
                    "text": "ni beeye ni kööa ennø nou käla wøk ki yi Ijep na näk kar can, ni kïtha uuni po jø Keenan ki jø Këth ki jø Amör ki jø Përec ki jø Ëwi ki jø Jeebuc, yi ŋöömma näk caak ki maar kïc päl yie.›",
                    "ID": "17"
                },
                {
                    "text": "«'Ba geni dwørï mano caanï oleŋge. Køøre ïïni ki jø døøk Icriel u cøøa baŋ nyeny Ijep ni caannu gø jïre ni kööu, ni ‹Wuuö Jwøk na näk Jwø jø Ibaru ree anyoodhe jïwa. 'Ba ennø, wa kwaya ïïni ki man aawa dï paap kany mo caath ka nïne adäk kuna cïpwa ko olämme jï Wuuö Jwøk na näk Jwøwa.›",
                    "ID": "18"
                },
                {
                    "text": "'Ba aani ŋääa ni nyeny Ijep wääth ba cïbe jïïu ki man aayu ni näk mo ba tïïc ka teek.",
                    "ID": "19"
                },
                {
                    "text": "'Ba aani cera orwiea bäät jø Ijep, ni tïïa gïï mo leth dëëtge ki ri gïï mo rëëma ec moo tïïa yi Ijep. Køøre nø, wääth cïbe cïbö jïïu.",
                    "ID": "20"
                },
                {
                    "text": "Ni tïïa jø Ijep na jiy mo yïthge met ki uuni; køøre kanyo tïme na kar wääth maru, u ba aay jaak ki ceŋŋu.",
                    "ID": "21"
                },
                {
                    "text": "Kiper dhaagø man nø ŋat atut mare, wala dhaaŋŋa bëëtge ki gø na aciel yi øtø mare, di pëënynyö kiper jap warkey, ki jap gwel-bïrö, ka abïïe, ni kïthu ge dëët wäätu ki nyïïu, ni putu jø Ijep twier.»",
                    "ID": "22"
                }
            ]
        },
        {
            "ID": "OT:EXO.4",
            "name": "Bwøth Wøk 4",
            "text": [
                {
                    "title": "Kanya Ö Jwøki Na Cïp Teek Nyuuthe Jï Modhe ",
                    "text": "Køøre aløk Modhe ni kööe, «?A ni näk maa ba ŋääth jø Icrielli, wala dwøra ba leŋge? Kiper kanymør ge köö, ni ‹Wuuö Jwøk ree käre nyoodhø jïrï.› »",
                    "ID": "1"
                },
                {
                    "text": "Ni kö Wuuö Jwøki jïgø, na «?Agïnaŋø ni cerï enøgø?» Ni kö Modhe, ni «Beeye athøra.»",
                    "ID": "2"
                },
                {
                    "text": "Køøre Wuuö Jwøk aköö, ni «Leeŋ piny.» Ni leeŋ gø piny, ni tïme na thwöl; ni ö Modhe ni reeŋe ki gø.",
                    "ID": "3"
                },
                {
                    "text": "'Ba Wuuö Jwøk aköö jï Modhe, ni «Rwaak cerï ni magï gø ki jïbe.» Ni rwaak cere ni mak gø, ni cäŋ tïmö na athøra cere.",
                    "ID": "4"
                },
                {
                    "text": "Ni kö Wuuö Jwøki, ni «Gïnögø wär tïïyï nyïm jø Icriel kiper nee ŋääthge ni Wuuö Jwøk na näk Jwø kwäcge, na näk Jwø Eeberam ki Aydhak ki Jeekap, ree ee nyoodhø jïrï møn.»",
                    "ID": "5"
                },
                {
                    "text": "Ni cäŋ Wuuö Jwøki köö jïgø, ni «Kïth cerï tierjwöthï.» Ni ö Modhe ni kïth cere tierjwöthe, 'ba kanya käl cere wøk, onø jïtö ki täw mo raac, no nipwøth ni tar",
                    "ID": "6"
                },
                {
                    "text": "Køøre Wuuö Jwøk aköö, ni «Dwøk cerï tierjwöthï.» Ni dwøk cere tierjwöthe; 'ba kanya käl gø wøk ki tierjwöthe, cere onø døø kare ni caala dëëre.",
                    "ID": "7"
                },
                {
                    "text": "Ni kö Wuuö Jwøki, «Ni näk miï ba ŋääthge wala dwørï ba leŋge kanyo nyoothï nyuudhi mana dïkwøŋ, kanymør riet nyuudhi ŋääthge ŋäädhö.",
                    "ID": "8"
                },
                {
                    "text": "'Ba ni näk nyuuthe moøgø na ariiø yøø ba ŋääthge wala dwørï ba leŋge, wärï lwötï ki pïï røk pïï moa en naam ni kønynyï gø piny kany mo otal. Pïïögø na lwørï naam yøø otïmö na remø piny kanya no otal.» ",
                    "ID": "9"
                },
                {
                    "title": "Kanya Kö Jwøki Na Aran Otïmö Na Dhøk Jï Modhe",
                    "text": "'Ba Modhe aköö jï Wuuö Jwøk, ni «Wui Awuuö, a paa dhaanhø mo caan luup ŋääe, ki mana bëëda cøøn, këël man cäänï ki aani dïcäŋi en, a na näk laŋŋï; kiper aana dhaanhø mo cäänö teek jïra ni leeba ba rwäänhnhi.»",
                    "ID": "10"
                },
                {
                    "text": "Ni kö Wuuö Jwøki jïgø, na «?Aŋa na cwääc dhi dhaanhø? ?Wala aŋa ni wø tïïc dhaanhø ni ba cäänö, wala na miiŋ, wala ni nyeŋŋe nëënö wala na cwør? ?Aŋø, paa aani, a na Wuuö Jwøk?",
                    "ID": "11"
                },
                {
                    "text": "'Ba ennø, ciï. Aani ki dëëra kiree, aano en buutï, ni jaba dhiï ki man cäänï, ni pwönynya ïïni ki luup bëët moo carï.»",
                    "ID": "12"
                },
                {
                    "text": "'Ba Modhe aköö, ni «Wui Kwäärö, ennø beerra man jäägï ki dhaanhø mør jaak mana manynyï.»",
                    "ID": "13"
                },
                {
                    "text": "Kanyøgø Wuuö Jwøk awëër ki Modhe døc ni kööe, na «Aŋø, coku ma Aran na näk nyikwaar Libay ba nut? Eni ŋääa ni beeye dhaanhø mo cäänö løny jïre. Eni thuwø ööa baŋï kiper nou røømmu ki gø; ni kanyo joot ïïni, yie puta mïnnö.",
                    "ID": "14"
                },
                {
                    "text": "'Ba ïïno cäänö ki eni ni cïbï luup bëët dhee; 'ba aani ki dëëra kiree, aano en buutï ni jaba dhiï, ni ena buute thuwø ni jaba dhee, ni pwönynya uuni ki gïïo tïïyu.",
                    "ID": "15"
                },
                {
                    "text": "Eni thuwø, eno tïmö ni cäänö eni jï jiy na karï; ni tïme na dhøk marï, ni tïmï niï caala Jwøk ki baŋe.",
                    "ID": "16"
                },
                {
                    "text": "Athøra man thuwø käärï ki cerï, nee tïme ni beeye gïno tïïyï nyuuthe ki gøøni.» ",
                    "ID": "17"
                },
                {
                    "title": "Kanya Døø Modhe Ijep",
                    "text": "Køøre Modhe aay ni døø baŋ Jëthrö na näk wää cïïe, ni kööe jïgø, na «A kwaya ïïni ki man aa, naa døøa baŋ tuuŋwa na en Ijep, nee ge neena ki man näk ge poot kwøw.» Ni kö Jëthrö jï Modhe, ni «Wøp, cäädhï ki jööt dëël.»",
                    "ID": "18"
                },
                {
                    "text": "Ni ö Wuuö Jwøki ni cääne ki Modhe Midien, ni kööe, ni «Døø Ijep nø, kiper jøøa many ïïni niï 'näkge gena thøw bëët.»",
                    "ID": "19"
                },
                {
                    "text": "Køøre Modhe cïïe ki wääte alwøre ni kïth geni bäät arëën, ni aae ni døøa ŋööm Ijep. Ni ö Modhe thuwø ni lwør athøra mar Jwøk ni käär gø ki cere.",
                    "ID": "20"
                },
                {
                    "text": "Ni cäŋ Wuuö Jwøki köö jï Modhe, ni «Kanyo døøï Ijep, nyuuthe bëët moa cïba teek marge jïrï nee tïïyï, wär tïïyï nyïm Peerø; 'ba aani cwïny Peerø odøøya mo teek nee jø Icriel mäne ki man aacge.",
                    "ID": "21"
                },
                {
                    "text": "Køøre ïïno köö jï Peerø, ni gïna caan Wuuö Jwøki beeye en, ena köö, ni ‹Jø Icriel bëët neeta kaamar wäädö man wø näk kaa, ni beeye kanynya.",
                    "ID": "22"
                },
                {
                    "text": "Acaana jïrï, ni «Wec kanynya nee aae, kiper naa tïnynye»; 'ba ïïna kweer ki man aae. Ennø, wäätu moa näk kaai bëët nääa nääø.› »",
                    "ID": "23"
                },
                {
                    "text": "'Ba kanya ö Modhe na pïïe kar niine øtjöö, Wuuö Jwøk ree anyoodhe jïgø, ni tïme ni manynya man 'näk gø.",
                    "ID": "24",
                    "comment":"Wuuö Jwøk manynya man 'näk Modhe kiper mana käre wääde daaŋø ki køør luumma tuut Wuuö Jwøki ki Eeberam ki nyïïkwaaye yi Wïlöölö 17:9-14."
                },
                {
                    "text": "Køøre cïïe ma Dhipöra alwötö ki kïdi mo deŋŋe beth, ni daŋ wääde ki gø, ni leeŋ buyö mana daaŋe tiet cwøre, ni kööe, ni «Ïïno put bëëtö ni ïïna cwøra ki køør rem wääda.»",
                    "ID": "25"
                },
                {
                    "text": "Ni ö Wuuö Jwøki ni wec Modhe ni käre nääö. Kar kanyøgø Dhipöra acäŋ köö, ni «Ïïno put bëëtö ni ïïna cwøra ki køør rem wääda.» Gïnögø acaane kiper luum daŋ.",
                    "ID": "26"
                },
                {
                    "text": "Kanyøgø Wuuö Jwøk aköö jï Aran, ni «Ciï nou røømmu ki Modhe dï paap.» Ni aae ni røømge ki Modhe buut kïnna näk Kïn Jwøk, ni nuum dhi gø ni määtha gø.",
                    "ID": "27"
                },
                {
                    "text": "Køøre Modhe luup bëët moa jääŋŋi ya Wuuö Jwøki kiperge acaane jï Aran, këël nyuuthe bëët moa caan Wuuö Jwøki jïre noo tïïe.",
                    "ID": "28"
                },
                {
                    "text": "Køøre Modhe ka Aran gena aay ni cooŋge jø døøŋŋø mo jø Icriel bëët kanya ciel.",
                    "ID": "29"
                },
                {
                    "text": "Kanyøgø Aran luup bëët moa caan Wuuö Jwøki jï Modhe acaane, ni tïïc nyuuthe moøgø nyïm jø Icriel.",
                    "ID": "30"
                },
                {
                    "text": "Ni ö jø Icrielli ni ŋääthge; 'ba kanya wïnyge gø ni Wuuö Jwøk alïïmmö baŋge ni joot caannø marge, wïthge akuulge piny ni wøørge gø.",
                    "ID": "31"
                }
            ]
        },
        {
            "ID": "OT:EXO.5",
            "name": "Bwøth Wøk 5",
            "text": [
                {
                    "title": "Kanya Ö Peerø Na Kwier Luum Modhe Ni Meet Tïïc Mar Jø Icriel ",
                    "text": "Køøre cään Modhe ka Aran gena ci baŋ Peerø ni köge jïgø, ni «Gïna caan Wuuö Jwøki na näk Jwø Icriel beeye en, ena köö, ni ‹Wec jiya nee aacge nee tïïge ka ajwöma jïra dï paap.› »",
                    "ID": "1"
                },
                {
                    "text": "'Ba Peerø aköö, na «?Aŋø, Wuuö Jwøk aŋa ni wïnynya dwøre nee jø Icriel aacge en? Aani Wuuö Jwøk kuua, këël aani thuwø jø Icriel ba wëëga wääth nee aacge.»",
                    "ID": "2"
                },
                {
                    "text": "Køøre Modhe ka Aran aköö, ni «Jwø jø Ibaru ree anyoodhe jïwa. 'Ba ennø, wa kwaya ïïni ki man aawa dï paap kany mo caath ka nïne adäk, nee wa cïpwa ko olämme jï Wuuö Jwøk na näk Jwøwa, kiper nee ba kän bäätwa ki täwe mo leth wala leny.»",
                    "ID": "3",
                    "comment":"Ki kwör møøk jø Icriel di cwølø ni jø Ibaru."
                },
                {
                    "text": "'Ba nyeny Ijep aköö jïge, ni «Nyie Modhe ka Aran, ?aperŋø na mänu jiy ki man tïïcge tïïe moge? Cou døøu baŋ tïïe mou.»",
                    "ID": "4"
                },
                {
                    "text": "Ni cäŋ Peerø köö, ni «Neennu, kawaane jø pou dï paani atïmö ni thööth døc. 'Ba ennø, u tïïya jiy nee tïïe moge wecge.»",
                    "ID": "5"
                },
                {
                    "text": "'Ba na poode na dïcäŋögø kiree, Peerø akän wøk ki ciik jï jø wø käär tïïe ni wø wëëk jiy tïïc, ki jøøa näk wïth jø tïïe, ni kööe,",
                    "ID": "6"
                },
                {
                    "text": "ni «Kär nou kännö ki juuk beel mo wø tïïc thuube ki ge jï jøøgø këët kaawat mana dïkwøŋ; beerra man cige keerge nee känge ki juuk beel.",
                    "ID": "7"
                },
                {
                    "text": "'Ba kwään thuube mo poot caala kwään moa dïkwøŋ wär manynyu bäätge, ni kär nou känna wøk rege, këël aciel. Kiper geni ge jägö, ni beeye tiere ni jwöŋge enø, ni köge, ni ‹Wa wec nee wa ciwa kuna cïpwa ko olämme jï Jwøwa.›",
                    "ID": "8"
                },
                {
                    "text": "Beerra man tïm tïïci ni päl bäätge, nee tïïge ni bäŋ jwöm røk, kiper nee ba cätge ki luup mo oballe jaak.»",
                    "ID": "9"
                },
                {
                    "text": "Køøre jø wø käär tïïe, ki jøøa näk wïth jø tïïe, gena aa wøk ni caange gø jï jiy, ni köge, ni «Man beeye dwør Peerø, ena köö, ni ‹Aani a ba cïpi jïïu ki juuk beel këët.",
                    "ID": "10"
                },
                {
                    "text": "Cou ni cääu ki juuk beel keeru kanyo jïtu yie jaak; 'ba bäŋ gïn mo käla wøk ri tïïc maru.› »",
                    "ID": "11"
                },
                {
                    "text": "Køøre jiy akeethø dï ŋööm Ijep bäre nee ge känge ki juuk beel.",
                    "ID": "12"
                },
                {
                    "text": "Ni ö jø wø käär tïïe ni lacge ge, ni köge, ni «Thööru tïïc mana näk omanynyø bäätu ki dïcäŋ man nø, kaawat mana wara bëëde ni di kännö jïïu ki juuk beel.»",
                    "ID": "13"
                },
                {
                    "text": "Køøre thuwø, wïth jø tïïe na näk jø Icriel, na näk orøøny jic Peerø mo wø käär tïïe nee bëëtge na wïthge, atïmö ni ge di pöötö ni ge di pëënynyö, na «?Aperŋø na ba thööru kwään thuube moa näk okwaanø ya awääre wala dïcäŋi, kaawat mana wara kwøŋu tïïc cøøn?»",
                    "ID": "14"
                },
                {
                    "text": "Køøre wïth jø tïïe moa näk jø Icriel gena öö ni jwöŋge dëër Peerø, ni köge, na «?Aperŋø na tïïyï teeŋ gïn dëëtwa, wa na laaŋe moï ii?",
                    "ID": "15"
                },
                {
                    "text": "Bäŋ juuk beel mo wëëk laaŋe moï, 'ba ge poot köö ki waani, ni ‹Tïïyu thuube.› Ennø, wa na laaŋe moï wa di pöötö; 'ba bääyö manøgø beeye mar jiyï ki dëëtge kiree.»",
                    "ID": "16"
                },
                {
                    "text": "'Ba Peerø aköö, ni «Uuni u jägö, u jägö døc kiree; ni beeye tiere ni kööu enø, ni ‹Wa wec nee wa ciwa kuna cïpwa ko olämme jï Wuuö Jwøk.›",
                    "ID": "17"
                },
                {
                    "text": "'Ba ennø, cou ni tïïu; kiper juuk beel bäŋgø mo di cïbö jïïu, 'ba kwään thuube poot pääŋŋu pääŋö na karge.»",
                    "ID": "18"
                },
                {
                    "text": "Ni ö wïth jø tïïe moa näk jø Icriel ni putge gø ŋäc ni bëëtö marge leth møn kiper acaan jïge, ni «Kär nou känna wøk ri kwään thuube moa näk omanynyø kiper dïcäŋ man nø.»",
                    "ID": "19"
                },
                {
                    "text": "'Ba kanya duuge wøk ki baŋ Peerø, gena røømmø ki Modhe ka Aran na näk køya geni.",
                    "ID": "20"
                },
                {
                    "text": "Ni kö wïth jø tïïe moøgø jï Modhe ka Aran, ni «Wuuö Jwøk luubö manøgø oraaŋe bäätu ni ŋøl uuni wøk, kiper mana tïïyu wa kaamar gïn mo ŋwäänynye raac ki jï Peerø ki jø kööre moe, ni cïbu tøøŋi ceŋge nee wa 'näkge.»",
                    "ID": "21"
                },
                {
                    "text": "Køøre Modhe adøø baŋ Wuuö Jwøk ni kööe, ni «Wui Kwäärö Wuuö Jwøk, ?aperŋø na tïïyï teeŋ gïn ni raac en dëët jøøi ii? ?Aperŋø na jääŋŋï aani thuwø?",
                    "ID": "22"
                },
                {
                    "text": "Ni këël kanya ööa baŋ Peerø na cääna ki nyeŋŋï, ena cäŋ tïïö ki gïn mo raac dëët jøøi ii; 'ba ïïni jøøi kärï kønyø na bäre.»",
                    "ID": "23"
                }
            ]
        },
        {
            "ID": "OT:EXO.6",
            "name": "Bwøth Wøk 6",
            "text": [
                {
                    "title": "Kanya Ö Jwøki Na Caan Gïno Tïïe Jï Modhe ",
                    "text": "Køøre Wuuö Jwøk aköö jï Modhe, ni «Ennø, gïno tïïa dëër Peerø jootï joodø. Peerø jø Icriel wëëge wääth ki køør gïno teek noo tïïa dëëre, ni put geni riem wøk paare ki køør teek manøgø.»",
                    "ID": "1"
                },
                {
                    "text": "Ni cäŋ Jwøki cäänö ki Modhe ni kööe jïgø, ni «Aana Wuuö Jwøk;",
                    "ID": "2"
                },
                {
                    "text": "aani dëëra anyoodha jï Eeberam ki Aydhak ki Jeekap ni aana Jwøa en teeki jïre. 'Ba ki man näk mo nyeŋŋa Wuuö Jwøk kära nyoodhø jïge ki man ŋäcge gø.",
                    "ID": "3"
                },
                {
                    "text": "Aani thuwø luubö mara mana tuuda ki geni atïïa nee bëëde, ni beeye ki man cïba ŋööm Keenan jïge, na näk ŋöömma bëëtge yie ni gena wëëlle mo path.",
                    "ID": "4"
                },
                {
                    "text": "Køøre thuwø cooyø mar jø Icriel awïnynya, kiper geno mak jø Ijepi ni teek nee bëëtge ki bëët laŋ. 'Ba aani wïïa acaara ki gïna tuuda ki geni.",
                    "ID": "5"
                },
                {
                    "text": "«Kiper manøgø nø, ï na Modhe en, caanï jï jø Icriel ni Wuuö Jwøk aköö, ni ‹Beeye aani na Wuuö Jwøk. Uuni uuno käla wøk ki yïth gïïa leth na kïth jø Ijepi bäätu, ni käla uuni wøk ki yi bëët laŋ, ni wïïla uuni wøk thuwø ki køør teek bada ki ŋøl mana dwøŋ noo tïïa.",
                    "ID": "6"
                },
                {
                    "text": "Ni lwøra uuni ni uuna jiya, ni tïma ni aana Jwøk maru, ni putu gø ŋäc møn ni aana Wuuö Jwøk na näk Jwøu na käl uuni wøk ki yïth gïïa leth na kïth jø Ijepi bäätu.",
                    "ID": "7"
                },
                {
                    "text": "Ni kïtha uuni yi ŋöömma kööŋa kipere nee cïba jï Eeberam ki Aydhak ki Jeekap, ni cïba gø jïïu ni tïme na maru. Beeye aani na Wuuö Jwøk.› »",
                    "ID": "8"
                },
                {
                    "text": "Køøre Modhe gïnögø acaane jï jø Icriel. 'Ba mar Modhe kärge leŋø kiper pänh cwïny marge ki bëët laŋ marge na leth na enge yie.",
                    "ID": "9"
                },
                {
                    "text": "'Ba Wuuö Jwøk acäänö ki Modhe ni kööe,",
                    "ID": "10"
                },
                {
                    "text": "ni «Ciï ni caanï gø jï Peerø nyeny Ijep, kiper nee jø Icriel wiie nee aacge paare.»",
                    "ID": "11"
                },
                {
                    "text": "'Ba Modhe mare acaane nyïm Wuuö Jwøk ni kööe, ni «Ennø, këël jø Icriel ki dëëtge mara kärge leŋø. ?A tugi ki Peerø nø, mara oleŋ gø nidïï, aani ni cäänö kuua døøc en?»",
                    "ID": "12"
                },
                {
                    "text": "Køøre Wuuö Jwøk acäänö ki Modhe ka Aran ni kööm geni kiper gïïo caange jï jø Icriel ki Peerø nyeny Ijep, kiper nee jø Icriel kälge wøk ki yi ŋööm Ijep. ",
                    "ID": "13"
                },
                {
                    "title": "Tier Tuuŋ Mar Modhe Ka Aran",
                    "text": "'Ba moi ii beege nyeŋ jiy moa näk wïth tuŋi na käl dhi øt kwarge ma Icriel. Wäät Ruben na näk kany Icriel beege Anök ki Pallu ki Eedharan ki Karmi. Moøgø beege wïth tuŋi mo dhi øt Ruben.",
                    "ID": "14"
                },
                {
                    "text": "'Ba wäät Cimien beege Jemuël ki Jamin ko Okat ki Jaakin ki Dhöar ki Caul o dhaaŋŋa näk nyi jø Keenan. Moøgø beege wïth tuŋi mo dhi øt Cimien.",
                    "ID": "15"
                },
                {
                    "text": "'Ba nyeŋ wäät Libay ki køør tuuŋ marge beege Gërcön ki Kät ki Mërari. 'Ba cwiiri moa beet Libay ni kwøw beege cwiiri ma dïpa ki pïëradäk ka abïriiø.",
                    "ID": "16"
                },
                {
                    "text": "Ni wäät Gërcön ki køør tuuŋ marge beege Löbeni ki Cimiy.",
                    "ID": "17"
                },
                {
                    "text": "'Ba wäät Kät beege Amram ki Icaar ki Keeprön ki Udhiel. 'Ba cwiiri moa beet Käti ni kwøw beege cwiiri ma dïpa ki pïëradäk kurdäk.",
                    "ID": "18"
                },
                {
                    "text": "Ni wäät Mërari beege Maali ki Muci. Jøøgø bëët beege wïth tuŋi moa käl dhi øt Libay ki køør tuuŋ marge.",
                    "ID": "19"
                },
                {
                    "text": "'Ba Amram waai cöök wänni mo nyeŋŋe cwøl ni Jökabit anywøme, ni nyöötge ki gø ni nywølge Aran ki Modhe. 'Ba cwiiri moa beet Amrammi ni kwøw beege cwiiri ma dïpa ki pïëradäk ka abïriiø.",
                    "ID": "20"
                },
                {
                    "text": "Wäät Icaar beege Köra ki Napëk ki Dhikri.",
                    "ID": "21"
                },
                {
                    "text": "Wäät Udhiel beege Micaël ki Eldapan ki Citri.",
                    "ID": "22"
                },
                {
                    "text": "'Ba Aran Elicëba nya Aminadap anywøme. Ëlicëba beeye cöök Nacøn. Jiy moa nywøl Aranni ki Ëlicëba beege Nadap ka Abiyu ki Eliedhar ki Itamer.",
                    "ID": "23"
                },
                {
                    "text": "Wäät Köra beege Acër ki Elkana ka Abiyacap. Moøgø beege tuuŋ Köra.",
                    "ID": "24"
                },
                {
                    "text": "Ni ö Eliedharri wär Aran ni nyöömme røk nyïï Putiëël, ni nyöötge ki gø ni nywølge Piniac. Moøgø beege wïth tuŋi moa käl dhi øt Libay ki køør tuuŋ marge.",
                    "ID": "25"
                },
                {
                    "text": "'Ba Aran ki Modhe beege jøøa cään Wuuö Jwøki ki geni nee jø Icriel kälge wøk ki yi Ijep ki køør lwaae moge,",
                    "ID": "26"
                },
                {
                    "text": "ni beege Modhe ka Aran na cäänö ki Peerø nyeny Ijep kiper nee jø Icriel kälge wøk ki yi Ijep. ",
                    "ID": "27"
                },
                {
                    "title": "Kanya Ö Wuuö Jwøki Na Kööm Modhe Ki Gïno Caane Jï Peerø",
                    "text": "'Ba dïcäŋa ö Wuuö Jwøki na cääne ki Modhe yi ŋööm Ijep,",
                    "ID": "28"
                },
                {
                    "text": "ena cäänö ki Modhe ni kööe, ni «Aana Wuuö Jwøk. Gïïa caana jïrï bëët ciï ni caanï ge jï Peerø nyeny Ijep.»",
                    "ID": "29"
                },
                {
                    "text": "'Ba Modhe mare acaane nyïm Wuuö Jwøk ni kööe, ni «Ennø, aana dhaanhø mo cäänö kuua døøc. ?Mara owïnynyi ya Peerø nidïï?»",
                    "ID": "30"
                }
            ]
        },
        {
            "ID": "OT:EXO.7",
            "name": "Bwøth Wøk 7",
            "text": [
                {
                    "text": "Køøre Wuuö Jwøk aköö jï Modhe, ni «Neenï, ïïno tïïa kaamar Jwøk ki jï Peerø, ni ö coku ma Aran ni tïme na nyikugö marï.",
                    "ID": "1"
                },
                {
                    "text": "Luup bëët moo caana jïrï ocaanï jï coku ma Aran, ni ö eni ni caan gø jï Peerø, kiper nee jø Icriel wiie nee aacge yi ŋöömö mare.",
                    "ID": "2"
                },
                {
                    "text": "'Ba aani cwïny Peerø odøøya mo teek, ni tïïa ŋïïce ki gïï mo rëëma ec 'moa ni thööth yi ŋööm Ijep.",
                    "ID": "3"
                },
                {
                    "text": "'Ba kanyo ö Peerø no ba wïny luummu, aani cera orwiea bäät jø Ijep ni tïïa ki gïï mo leth dëëtge, ni ö lwaae 'moa na näk jiya ma jø Icriel ni käla ge wøk ki yi ŋööm Ijep ki ŋøl mo dwøŋ.",
                    "ID": "4"
                },
                {
                    "text": "'Ba kanyo rwiea cera bäät jø Ijep ni käla jø Icriel wøk ki dïge, beeye no ŋäyi jø Ijepi døøc nø ni aana Wuuö Jwøk møn.»",
                    "ID": "5"
                },
                {
                    "text": "Ni ö Modhe ka Aran ni tïïcge gø kaawat mana caani ya Wuuö Jwøki jïge, ni putge gïnögø tïïc møn.",
                    "ID": "6"
                },
                {
                    "text": "'Ba kar kanya ö Modhe ka Aran ni cäänge ki Peerø, Modhe cwiiye pïërabära na Aran cwiiye pïërabära kurdäk. ",
                    "ID": "7"
                },
                {
                    "title": "Kanya Tïm Athøra Na Thwöl Nyïm Peerø",
                    "text": "Kanyøgø Wuuö Jwøk acäänö ki Modhe ka Aran ni kööe,",
                    "ID": "8"
                },
                {
                    "text": "ni «Kanyo ö Peerø noo cääne ki uuni, ni kööe, ni ‹Nyuuthu ki ŋïï,› køøre ï na Modhe en, wärï kööï ka Aran, ni ‹Lwør athøra marï ni leeŋï gø piny nyïm Peerø, nee tïme na thwöl.› »",
                    "ID": "9"
                },
                {
                    "text": "Køøre Modhe ka Aran gena ö baŋ Peerø, ni tïïcge gø kaawat mana caani ya Wuuö Jwøki jïge; ni ö Aranni ni leeŋ athøra mare piny nyïm Peerø ki jø kööre moe, ni put tïmö na thwöl.",
                    "ID": "10"
                },
                {
                    "text": "Ni ö Peerø ni cwøl jøøa nyeŋge reegø ka ajuuk bëët, ni ö geni thuwø ni tïïcge jap ajuuk ni ŋwaalge ŋïï manøgø.",
                    "ID": "11"
                },
                {
                    "text": "Ŋati man nø athøra mare aleeŋ piny, ni tïm athøre moge na thwöre. 'Ba athøra mar Aran, athøre mo jøøgø aløønye.",
                    "ID": "12"
                },
                {
                    "text": "'Ba Peerø cwïnye poot bëëdö ni teek, ni käre luumge wïnynyö, kaawat mana kwøŋi ya Wuuö Jwøki caan jï Modhe. ",
                    "ID": "13"
                },
                {
                    "title": "Kanya Tïm Pïïyi Moa En Yi Ŋööm Ijep Bäre Na Remø",
                    "text": "Køøre Wuuö Jwøk aköö jï Modhe, ni «Peerø cwïnye poot teek; ena kweer ki man wec jiy nee aacge.",
                    "ID": "14"
                },
                {
                    "text": "Wärï ci baŋ Peerø ka amöölla kanyo aa naam, ni koorï eni lak naam nou røømmu ki gø; ni käärï athønynya tïmö na thwöl ki cerï.",
                    "ID": "15"
                },
                {
                    "text": "Ni caanï gø jï Peerø, ni ‹Wuuö Jwøk na näk Jwø jø Ibaru aana jääŋŋe baŋï, ni kööe, ni «Wec jiya nee aacge naa tïnyge dï paap. 'Ba këël ennø, luumma poot ba wïnynyï.»",
                    "ID": "16"
                },
                {
                    "text": "Ni man poot na dwør Wuuö Jwøk, ena köö, ni «Ki køør man nø, oŋäyï døøc ni beeye aani na Wuuö Jwøk.» Ennø, pïï mo naam ogøøa ka athøra man ni cera en, nee tïmge na remø.",
                    "ID": "17"
                },
                {
                    "text": "Ni ö reci moa en yi naam ni thøwge, ni tïm naammi ni ŋwääö no okwäk; ni tïme ni teek jï jø Ijep ki man mäthge ki pï naamøgø.› »",
                    "ID": "18"
                },
                {
                    "text": "Køøre Wuuö Jwøk aköö jï Modhe, ni «Caanï jï Aran ni kööï, ni ‹Lwør athøra marï ni rwieyï cerï bäät pï Ijep bëët, ni beege näm moge, ki nyeŋŋi moge, ki puri moge, ki kwöra näk pïï ocooŋ yïthge bëët, kiper nee tïmge na remø; ni ö kwöra näk yïthge da pïï dï ŋööm Ijep bäre ni tïmge na remø, këël pïï moa en yïth dääe moa näk tïïc ka jenni wala moa näk tïïc ka kïte bëët.› »",
                    "ID": "19"
                },
                {
                    "text": "Ni ö Modhe ka Aran ni tïïcge gø kaawat mana caani ya Wuuö Jwøki jïge. Ni ö Aranni ni tïŋ athøra maal ni gøøc pïï moa en naam nyïm Peerø ki jø kööre moe, ni ö pïïyi moa en yi naam manøgø ni tïmge na remø.",
                    "ID": "20"
                },
                {
                    "text": "Ni ö reci moa en yi naam manøgø ni thøwge, ni tïm naammi ni ŋwääö no okwäk, ni tïm jø Ijepi ni ba løny jïge ki man mäthge ki pï naamøgø. Ni ö pïïyi moa en yi ŋööm Ijep bäre ni put tïmö na remø.",
                    "ID": "21"
                },
                {
                    "text": "'Ba ajuuk mo jø Ijep gena tïïö ki jap ajuuk ni ŋwaalge ŋïï manøgø; ni ö Peerø ni bëëde ni cwïnye poot teek ni käre luumge wïnynyö, kaawat mana kwøŋi ya Wuuö Jwøki caan jï Modhe.",
                    "ID": "22"
                },
                {
                    "text": "Køøre Peerø ree aløøe ni døø paare ni bäŋ gïn mo ee lääŋŋö kiper gïnögø.",
                    "ID": "23"
                },
                {
                    "text": "Ni ö jø Ijepi bëët ni kunyge ki ïïdhi deŋ naam nee jïtge ki pïï mo maathge, kiper mana tïme ni ba løny jïge ki man mäthge røk pï naam.",
                    "ID": "24"
                },
                {
                    "text": "Ni tïm nïne na abïriiø ki mana ö Wuuö Jwøki na gøøc naam.",
                    "ID": "25"
                }
            ]
        },
        {
            "ID": "OT:EXO.8",
            "name": "Bwøth Wøk 8",
            "text": [
                {
                    "title": "Kanya Ö Ogwäle Wøk Bäät Ŋööm Ijep Bäre ",
                    "text": "Køøre Wuuö Jwøk aköö jï Modhe, ni «Ci baŋ Peerø ni caanï gø jïre ni kööï, ni gïna caan Wuuö Jwøki beeye en, ena köö, ni ‹Wec jiya nee aacge kiper naa tïnyge.",
                    "ID": "1"
                },
                {
                    "text": "'Ba ni näk mo ïïno kweer ki man weyï geni nee aacge, ka adïëri møn, aani paarï bäre raanynya raanynyø ko ogwäle.",
                    "ID": "2"
                },
                {
                    "text": "Ni ö ogwäle ni nyaacge yi naam, ni öge wøk ki yi naam ni cige yi øtø marï, ki kar niine marï, këël bäät pëëm marï, ni cige yïth uudi mo jø kööre moï ni pärge bäät jiyï bëët, ni cige yïth këënne mou këël yïth gïï wø tëëdu ki ge.",
                    "ID": "3"
                },
                {
                    "text": "Ni ö ogwäle ni pärge bäätï ki jiy moï ki jø kööre moï bëët.› »",
                    "ID": "4"
                },
                {
                    "text": "Ni cäŋ Wuuö Jwøki köö jï Modhe, ni «Caanï jï Aran na athøra mana en cere nee rwiee bäät näm ki bäät nyeŋŋi ki bäät puri, kiper nee ogwäle öge wøk bäät ŋøøp Ijep.»",
                    "ID": "5"
                },
                {
                    "text": "Køøre Aran cere arwiee bäät näp Ijep, ni ö ogwäle ni öge wøk ni pääŋge ŋøøp Ijep.",
                    "ID": "6"
                },
                {
                    "text": "'Ba ajuuk atïïö ki jap ajuuk ni ŋwaalge teeŋ gïnögø, ni putge ogwäle wëëk ööny bäät ŋøøp Ijep.",
                    "ID": "7"
                },
                {
                    "text": "Køøre Peerø Modhe ka Aran acwøle ni kööe, ni «Kwayu Wuuö Jwøk kiper nee ogwäle paanye bääta ki jiya bëët. Køøre jø Icriel wiia wiiø nee cige kuna cïpge ko olämme jï Wuuö Jwøk.»",
                    "ID": "8"
                },
                {
                    "text": "Ni kö Modhe jï Peerø, ni «Kanyo manynyï ki man kwaa Jwøk yie wär caanï jïra, kiper nee Wuuö Jwøk kwaa kiperï ki jø kööre moï ki jiyï, kiper nee ogwäle tïmge ni bäŋgø dïïu ki yïth uudi mou, nee tïme ni dööŋŋa yi naam keere.»",
                    "ID": "9"
                },
                {
                    "text": "Ni kö Peerø, ni «Kwac Wuuö Jwøk jïra diøø.» Ni kö Modhe, ni «Beerra man tïme kaawat mana caanï enøgø, kiper nee putï ŋäc møn ni bäŋ jwøk mo caala Wuuö Jwøk na näk Jwøwa.",
                    "ID": "10"
                },
                {
                    "text": "Kiper ogwäle puta aay buutï ki yïth uudi moï, ni aacge buut jø kööre moï ki jiyï bëët, ni tïme ni dööŋŋa yi naam keere.»",
                    "ID": "11"
                },
                {
                    "text": "Kanyøgø Modhe ka Aran gena aay buut Peerø, ni ö Modhe ni kwac Wuuö Jwøk kiper ogwäle moa jääŋŋe bäät Peerø.",
                    "ID": "12"
                },
                {
                    "text": "Ni ö Wuuö Jwøki ni tïïc gø kaawat mana caan Modhe, ni ö ogwäle moa en yïth uudi ki dï käälle, ki moa en yïth pwöth, ni putge thøø.",
                    "ID": "13"
                },
                {
                    "text": "Ni ö jø Ijepi ni cøŋge ogwäle na athwöe, ni put pinynyi kwääö ki geni.",
                    "ID": "14"
                },
                {
                    "text": "'Ba kanya ö Peerø na neen gø ni piny oniwaany, cwïnye acäŋ døøc mo teek ni kweere ki man wïny mana caan Modhe ka Aran, kaawat mana kwøŋi ya Wuuö Jwøki caan jï Modhe. ",
                    "ID": "15"
                },
                {
                    "title": "Kanya Tïm Nyuu Ni Thööth Dï Ŋööm Ijep Bäre",
                    "text": "Køøre Wuuö Jwøk aköö jï Modhe, ni «Caanï jï Aran ni kööï, ni ‹Rwiec athøra marï ni gøøyï tør piny, kiper nee tïme na nyuu dï po jø Ijep bäre.› »",
                    "ID": "16"
                },
                {
                    "text": "Ni ö Modhe ka Aran ni tïïcge gïnögø. Ni ö Aranni ni rwiec athøra mana en cere ni gøøc tør piny, ni put nyuuwi tïmö ni dagø dëët jiy ki lääy bëët. Ni ö tørri bäre ni put tïmö na nyuu dï po jø Ijep bäre.",
                    "ID": "17"
                },
                {
                    "text": "Ni ö ajuuki ni päärge gø ki man tïïge ki jap ajuuk kiper nee ge känge ki nyuu. 'Ba kär løny jïge. Ni ö nyuuwi moa en dëët jiy ki dëët lääy ni put bëëtö dëëtge.",
                    "ID": "18"
                },
                {
                    "text": "Køøre ajuuk aköö jï Peerø, ni «Gïnögø beeye gïn mo tïïya Jwøki.» 'Ba cwïny Peerø poot bëëdö ni teek ni kweere ki man wïny mana caan Modhe ka Aran, kaawat mana kwøŋi ya Wuuö Jwøki caan jï Modhe. ",
                    "ID": "19"
                },
                {
                    "title": "Kanya Tïm Lwaa Lwaŋŋø Ni Päl Dï Ŋööm Ijep Bäre",
                    "text": "Køøre Wuuö Jwøk aköö jï Modhe, ni «Ö maal ka amöölla cøøn ni nyoothï riï jï Peerø kanyo ci naam, ni caanï gø jïre ni kööï, ni gïna caan Wuuö Jwøki beeye en, ena köö, ni ‹Wec jiya nee aacge, kiper naa tïnyge.",
                    "ID": "20"
                },
                {
                    "text": "'Ba ni näk mo jiya ba weyï nee aacge, ka adïëri møn, lwaa lwaŋŋø mo päl jääŋŋa jääŋŋö bäätï ki bäät jø kööre moï ki bäät jiyï bëët ki yïth uudi moï; ni ö yïth uudi mo jø Ijep ki ŋøøm mo wø bëëtge yïthge thuwø ni tïmge no ogääbö ki lwaa lwaŋŋø.",
                    "ID": "21"
                },
                {
                    "text": "« ‹'Ba dïcäŋeca ŋööm Göcën na bëët jiya yie owiia kur keere ni bäŋ lwaa lwaŋŋø mo ena yie, kiper nee ŋäyï ni beeye aani na Wuuö Jwøk ni bëëdö dï paani en;",
                    "ID": "22"
                },
                {
                    "text": "ni pääŋŋa jiya ki jiyï. 'Ba nyuudhi manøgø puta tägö diøø.› »",
                    "ID": "23"
                },
                {
                    "text": "Køøre gïnögø atïïc Wuuö Jwøki. Ni ö lwaa lwaŋŋø mo päl ni ö yi øt Peerø ki yïth uut jø kööre moe, ni ö ŋööm Ijepi bäre ni put ränynyö kiper lwaa lwaŋŋø mana en dï paac bäre.",
                    "ID": "24"
                },
                {
                    "text": "Køøre Peerø Modhe ka Aran acwøle ni kööe, ni «Cou ni cïpu ko olämme jï Jwøu dï paac kany keere.»",
                    "ID": "25"
                },
                {
                    "text": "'Ba Modhe aköö, ni «Gïnögø ba beer ki man tïïcwa gø, kiper gïïo cïpwa jï Wuuö Jwøk na näk Jwøwa beege gïï mo jø Ijep yïthge reyø ki ge. ?Aŋø, ni näk mo wa cïpö ko olämme ni nëënö jï jø Ijep, ni beege olämme mo yïthge reyø ki ge, wa ba këërge ki kïte ni 'näkge waani?",
                    "ID": "26"
                },
                {
                    "text": "Wa doo cøøa dï paap ki wääth mo caath ki nïne adäk, nee wa cïpwa ko olämme jï Wuuö Jwøk na näk Jwøwa kaawat mana caan gø jïwa.»",
                    "ID": "27"
                },
                {
                    "text": "Ni kö Peerø, ni «Wääth cïba cïbö jïïu kiper nou cou nou cïpu ko olämme jï Wuuö Jwøk Jwøk maru dï paap. 'Ba käru ci kany mo bäär ki paac. Beerra man kwayu Jwøk kipera.»",
                    "ID": "28"
                },
                {
                    "text": "Køøre Modhe aköö, ni «Ennø, aana aa wøk buutï. 'Ba Wuuö Jwøk okwaa kiper nee lwaa lwaŋŋø aae buutï diøø, ïïni na Peerø, ki jø kööre moï, këël jø paarï bëët. 'Ba ï na Peerø, kär näk miï cäŋa cäänö ki cwøk këët ki man mänï jiy ki ciin kuna cïpge ko olämme jï Wuuö Jwøk.»",
                    "ID": "29"
                },
                {
                    "text": "Køøre Modhe ree apaanye buut Peerø ni ci kuna kwac Wuuö Jwøk.",
                    "ID": "30"
                },
                {
                    "text": "Ni ö Wuuö Jwøki ni tïïc gïna pëëny Modhe ki eni, ni paany lwaa lwaŋŋø bäät Peerø ki jø kööre moe, këël jø paare bëët; ni bäŋ aciel mo odööŋ.",
                    "ID": "31"
                },
                {
                    "text": "'Ba Peerø cwïnye acäŋ døøc mo teek yie man thuwø, ni kweere ki man cïp wääth jï jø Icriel.",
                    "ID": "32"
                }
            ]
        },
        {
            "ID": "OT:EXO.9",
            "name": "Bwøth Wøk 9",
            "text": [
                {
                    "title": "Kanya Thøw Lääc Paaci Mo Jø Ijep Bëët ",
                    "text": "Køøre Wuuö Jwøk aköö jï Modhe, ni «Ci baŋ Peerø ni caanï gø jïre, ni gïna caan Wuuö Jwøki na näk Jwø jø Ibaru beeye en, ena köö, ni ‹Wec jiya nee aacge, kiper naa tïnyge.",
                    "ID": "1"
                },
                {
                    "text": "'Ba ni näk mo ïïno kweer ki man weyï geni nee aacge, ni ge poot iï maaø ni teek,",
                    "ID": "2"
                },
                {
                    "text": "ka adïëri møn, a na Wuuö Jwøk cera rwiea rwieø ki täw mo raac døc bäät lääc paac moï moa en pwöla bëët, kaamar okwëënyi, ka arëëni, ka athïrööle, ki pïïth dhäk, ki pïïth dïëk.",
                    "ID": "3"
                },
                {
                    "text": "'Ba a na Wuuö Jwøk, lääc paac mo jø Icriel ki lääc paac mo jø Ijep opääŋŋa, ni bäŋe gø mo thøw røk mo jø Icriel.› »",
                    "ID": "4"
                },
                {
                    "text": "Køøre Wuuö Jwøk acïpö ki kany mo ŋäc ni beeye kanyo täk gïnögø yie ni kööe, ni «Diøø a na Wuuö Jwøk gïnögø tïïa tïïö yi ŋöömmi.»",
                    "ID": "5"
                },
                {
                    "text": "Køøre Wuuö Jwøk gïnögø atïïe ka amöölla, ni thøw lääc paaci mo jø Ijep bëët; 'ba bäŋ aciel mo thøw røk lääc paac mo jø Icriel.",
                    "ID": "6"
                },
                {
                    "text": "Ni ö Peerø ni jääk kanya bëët jø Icrielli yie, ni wïny gø ni bäŋgø mo othøw wala aciel røk lääc paac mo jø Icriel. 'Ba Peerø cwïnye poot bëëdö ni teek, ni käre jø Icriel wiiø nee aacge. ",
                    "ID": "7"
                },
                {
                    "title": "Kanya Tïme Ni Da Børi Dëët Jø Ijep Bëët",
                    "text": "Køøre Wuuö Jwøk aköö jï Modhe ka Aran, ni «Lwötu ki bur yi këënnö mo päŋ yïth ceŋŋu, nee jør Modhe maal nyïm Peerø.",
                    "ID": "8"
                },
                {
                    "text": "Bur manøgø otïmö na tør bäät ŋööm Ijep bäre, ni tïme na børi mo pänynya wøk dëët jiy ki lääc paac bëët dï ŋööm Ijep bäre.»",
                    "ID": "9"
                },
                {
                    "text": "Køøre gena lwötö ki bur yi këënnö, ni cuŋge nyïm Peerø; ni ö Modhe ni jør gø maal, ni put tïmö na børi dëët jiy ki lääc paac bëët.",
                    "ID": "10"
                },
                {
                    "text": "'Ba kär løny jï ajuuk ki man cuŋge nyïm Modhe kiper børi moa no opäny wøk dëëtge, kiper børi moa no opäny wøk dëët jø Ijep bëët dagø dëët ajuuk thuwø.",
                    "ID": "11"
                },
                {
                    "text": "'Ba Wuuö Jwøk cwïny Peerø adøøc mo teek, ni ö Peerø ni käre luumge wïnynyö, kaawat mana kwøŋi ya Wuuö Jwøki caan jï Modhe. ",
                    "ID": "12"
                },
                {
                    "title": "Kanya Ö Peyi Dï Ŋööm Ijep Bäre",
                    "text": "Køøre Wuuö Jwøk aköö jï Modhe, ni «Ö maal ka amöölla cøøn, ni ciï ni cuŋŋï nyïm Peerø ni kööï jïre, ni gïna caan Wuuö Jwøki na näk Jwø jø Ibaru beeye en, ena köö, ni ‹Wec jiya nee aacge, kiper naa tïnyge.",
                    "ID": "13"
                },
                {
                    "text": "Kiper yie man ennø, gïï mo leth mo käla baŋa jääŋŋa jääŋŋö bäätï, ki jø kööre moï, ki jiyï bëët, kiper nee ŋäyï ni bäŋ jwøk mo caala aani bäät piny bäre.",
                    "ID": "14"
                },
                {
                    "text": "Kiper këël kawaane ennø, doo naa oløny jïra ki man rwiea cera ni gøøa ïïni ki jiyï bëët ki täw mo raac, ni putu tïmö nou tøør bäät pinyi en.",
                    "ID": "15"
                },
                {
                    "text": "'Ba gïna wiia ïïni kipere niï bëëdï, beeye kiper nee teek mara nyoodha jïrï, nee gïra køp bäät piny bäre.",
                    "ID": "16"
                },
                {
                    "text": "Ennø, dëërï poot iï thïïŋö bäät jiya, ni mänï geni ki man aacge.",
                    "ID": "17"
                },
                {
                    "text": "Neenï, diøø kar kany nø, køth mo ree da pey mo døøŋŋø jääŋŋa jääŋŋö, mo teeŋe poot kär tägö Ijep ki mana geeri këël kar kany ennø.",
                    "ID": "18"
                },
                {
                    "text": "Kiper manøgø nø, jääk baŋ lääc paac moï, ki gïïa en yi pwöla moa näk moï bëët nee käl paayø, nee kwøwge. Kiper kanyo ö peyi bäät jiy ki lääc paac moo en pwöla na näk kär käl paac bëët, ge thøw.› »",
                    "ID": "19"
                },
                {
                    "text": "Køøre ki røk jø kööre mo Peerø, moa lwäär ki dwør Wuuö Jwøk laaŋe moge ki lääc paac moge alaarge käl paac.",
                    "ID": "20"
                },
                {
                    "text": "'Ba moa näk dwør Wuuö Jwøk ege taaø, laaŋe moge ki lääc paac moge awiige pwöla jaak.",
                    "ID": "21"
                },
                {
                    "text": "Køøre Wuuö Jwøk aköö jï Modhe, ni «Tïŋ cerï maal kiper nee køth mo ree da pey pädhe bäät ŋööm Ijep bäre, ni beeye bäät jiy ki lääc paac ki gïïa näk otuy yïth pwöth dï ŋööm Ijep bäre.»",
                    "ID": "22"
                },
                {
                    "text": "Ni ö Modhe ni tïŋ athøra mare maal, ni ö Wuuö Jwøki ni jääŋ odäru ki pey, ni put køthi tïmö ni pöödö bäät piny. Ni ö Wuuö Jwøki ni tïïc køth mo ree da pey nee pädhe bäät ŋööm Ijep.",
                    "ID": "23"
                },
                {
                    "text": "Ni put tïmö ni da pey na agaackøth mal dïëre, ni beege pey mo teeŋge poot kär tägö yi ŋööm Ijep cøøn ki mana geeri na paac.",
                    "ID": "24"
                },
                {
                    "text": "Ni ö peyi ni put gïïa en yi pwöla bëët dï ŋööm Ijep bäre gøøc, ni beege jiy ki lääc paac bëët; ni ö peyi ni gøøc gïïa näk otuy yïth pwöth bëët ni tøc jenni moa en pwöl paanøgø bëët.",
                    "ID": "25"
                },
                {
                    "text": "'Ba kanya bëët jø Icrielli yie keere na näk Göcën kødha näk ree da pey kär pädhö yie.",
                    "ID": "26"
                },
                {
                    "text": "Køøre Peerø ajääk baŋ Modhe ka Aran nee öge, ni kööe jïge, ni «Aani aana bääyö yie man; Wuuö Jwøk beeye na näk mare adïëri, 'ba aani ki jiya marwa raac.",
                    "ID": "27"
                },
                {
                    "text": "Kwayu Wuuö Jwøk, kiper odäru ki pey moa jääŋŋe yøø, orømø nø; uuno wiia ni aayu, nou ba bëëdu kany këët.»",
                    "ID": "28"
                },
                {
                    "text": "Ni kö Modhe jïgø, ni «Kanyo aa wøk yi pääny kiree, ceŋŋa othaaŋa jï Wuuö Jwøk; ni ö odäru ni cuŋŋe, ni tïme ni bäŋ pey këët, kiper nee putï ŋäc møn ni piny beeye mar Wuuö Jwøk.",
                    "ID": "29"
                },
                {
                    "text": "'Ba ïïni ki jø kööre moï, ki man näk mou poot ba lwäär ki Jwøk na näk Wuuö Jwøk ŋääa.»",
                    "ID": "30"
                },
                {
                    "text": "'Ba kar kaaca, gïna cwøl ni telba, ni wø thøøthe cwääc na abïï, ki teeŋ bëëlö mo cwøl ni gäbci bëët onø raany peyi, kiper mana näk gäbci onø ŋøø, ni telba poot ena yïth kuge.",
                    "ID": "31",
                    "comment":"Gäbci ki dha Araba cwøl na agarbu."
                },
                {
                    "text": "'Ba beel moa cwøl ni cïndë ka aja, ge kär ränynyö, kiper kar ciek marge poodi.",
                    "ID": "32"
                },
                {
                    "text": "Ni ö Modhe ni put aa wøk yi pääny nyïm Peerø, ni thaaŋ ceŋŋe jï Wuuö Jwøk; ni ö odäru ki pey ni cuŋge, ni cöök køthi bäät piny.",
                    "ID": "33"
                },
                {
                    "text": "'Ba kanya ö Peerø na joot gø ni køth ki pey ko odäru ocuŋŋö, eni bääyö mare acäŋ kadhø, ni døøc cwïnye mo teek, ni bee eni ki jø kööre moe.",
                    "ID": "34"
                },
                {
                    "text": "'Ba Peerø cwïnye poot bëëdö ni teek, ni käre jø Icriel wiiø nee aacge, kaawat mana kwøŋi ya Wuuö Jwøki caan ki dhi Modhe.",
                    "ID": "35"
                }
            ]
        },
        {
            "ID": "OT:EXO.10",
            "name": "Bwøth Wøk 10",
            "text": [
                {
                    "title": "Kanya Ö Lwaa Bäänyö Dï Ŋööm Ijep Bäre ",
                    "text": "Køøre Wuuö Jwøk aköö jï Modhe, ni «Ci baŋ Peerø, kiper cwïnye ki cwïny jø kööre moe døøya aani mo teek, kiper nee ŋïïce moi na 'moa ii nee tïïa dïge;",
                    "ID": "1"
                },
                {
                    "text": "kiper nee ïïni na Modhe en nee teeŋ gïïa leth na tïïa dëët jø Ijep ki teeŋ ŋïïce moa tïïa dïge, nee caanï jï wäätï ki nyïïkwaayï, ni putu gø ŋäc møn ni beeye aani na Wuuö Jwøk.»",
                    "ID": "2"
                },
                {
                    "text": "Køøre Modhe ka Aran aci baŋ Peerø ni köge jïgø, ni «Gïna caan Wuuö Jwøki na näk Jwø jø Ibaru beeye en, ena köö, na ‹?A këël kany mo nyïëdi nø, noo bëëdï niï kweeyø ki man dwøgï dëërï piny ki aani? Wec jiya nee aacge kiper naa tïnyge.",
                    "ID": "3"
                },
                {
                    "text": "'Ba ni näk mo ïïno kweer ki man weyï jiya nee aacge, ka adïëri møn, diøø a puta kän dï paarï ki lwaa bäänyö;",
                    "ID": "4"
                },
                {
                    "text": "ni öge ni gääpge ŋöömö bäre, ni tïme ni bäŋ kany mo nëëni bäät ŋøøm, ni camge gïïa bøth thuwø na näk odööŋ jïïu dhi pey, ni camge jenni mou bëët moa näk otuy jïïu na en yïth pwöth mou;",
                    "ID": "5"
                },
                {
                    "text": "ni pääŋge yïth uudi moï, ki yïth uudi mo jø kööre moï bëët, ki yïth uudi mo jø Ijep bëët. 'Ba teeŋ gïnögø beeye teeŋ gïn mo poot kär kwøŋ wëëgu ki kwäyu joot cøøn ki mana cwääc geni bäät piny këël dïcäŋi en.› » Køøre Modhe ree aløøe ni aa wøk buut Peerø.",
                    "ID": "6"
                },
                {
                    "text": "Ni kö jø kööre mo Peerø jï Peerø, na «?A këël kany mo nyïëdi nø noo bëët nyenøgø ni bïtha øøni? Beerra man weyï jøøgø nee aacge kiper nee Wuuö Jwøk na näk Jwøge nee tïnyge. ?Aŋø, ki man näk Ijep oränynyö poot kuyï en?»",
                    "ID": "7"
                },
                {
                    "text": "Køøre Modhe ka Aran adwøk baŋ Peerø, ni kö Peerø jïge, ni «Aayu ni tïnynyu Wuuö Jwøk na näk Jwøu. ?'Ba jøw aay dëëtu aŋaani cøøn?»",
                    "ID": "8"
                },
                {
                    "text": "Ni kö Modhe, ni «Wa aay ko obwöre mowa ki jäle mowa bëët, ki wäätwa ki nyïïwa bëët, këël pïïth dïëk mowa ki pïïth dhäk mowa bëët. Wa aay bëët kiper nee wa tïïwa ka ajwöma jï Wuuö Jwøk.»",
                    "ID": "9"
                },
                {
                    "text": "Køøre Peerø aköö jïge, «Ni näk mo uuni ki nyïïu bëët u wiia wiiø nou aayu møn, kanymør per mana näk Jwøk ena buutu wän nø. Uuni, gwøgu rou, kiper uuna jiy mo cwïnyge da gïï mo reyø.",
                    "ID": "10"
                },
                {
                    "text": "Ennø, ba doo løny ki man wiia uuni. Ba jiy moa näk cwøw keerge dïïu aacge nee Wuuö Jwøk tïnyge, kiper beeye gïna manynyu.» Kanyøgø Modhe ka Aran aput riem wøk nyïm Peerø.",
                    "ID": "11"
                },
                {
                    "text": "Køøre Wuuö Jwøk aköö jï Modhe, ni «Rwiec cerï bäät ŋööm Ijep kiper nee lwaa bäänyö ööe bäät ŋööm Ijep, kiper nee gïïa näk otuy bëët yïth ŋøøm, këël moa bøth dhi pey bëët nee camge.»",
                    "ID": "12"
                },
                {
                    "text": "Køøre Modhe athøra mare arwiee bäät ŋööm Ijep, ni ö Wuuö Jwøki ni wëëk jamø kwönnö ki jï løø kur tuulcäŋ bäät ŋööm Ijep dïcäŋeca bäre ki di wäänöca bäre. 'Ba na tïme na amöölla, jam wø ööi ki jï løø kur tuul-cäŋ lwaa bäänyö akööle.",
                    "ID": "13"
                },
                {
                    "text": "Ni ö lwaa bäänyö ni tïme ni ena bäät ŋööm Ijep, ni pïge piny dï ŋööm Ijep bäre ni ge thööth døc; ni poot bäŋ teeŋ bäänyö mo päl mo caala manøgø cøøn. Ni këël yi nyïme thuwø bäŋ teeŋ bäänyö mo caala manøgø mo cäŋa öö.",
                    "ID": "14"
                },
                {
                    "text": "Kiper ŋööm paac bäre agääpge, ni put bäät ŋöömö tïmö ni cøl bäre ki geni, ni camge gïïa näk otuy bëët ki nyïïjenni bëët moa bøth dhi pey; ni tïme ni bäŋ gïn mo marr moo dööŋ bäät jenni këët, këël gïïa näk otuy yïth pwöth bëët dï ŋööm Ijep bäre.",
                    "ID": "15"
                },
                {
                    "text": "Kanyøgø Peerø Modhe ka Aran alaar cwøl ni kööe, ni «Aana bääyö dëër Wuuö Jwøk na näk Jwøu, ni bääya dëëtu thuwø.",
                    "ID": "16"
                },
                {
                    "text": "'Ba ennø, a kwaya uuni ki man wëënnu bääyö mara man keere, ni kwayu Wuuö Jwøk na näk Jwøu kiper nee thøø man keere paanye bääta.»",
                    "ID": "17"
                },
                {
                    "text": "Kanyøgø Modhe aput aay buut Peerø, ni kwac Wuuö Jwøk.",
                    "ID": "18"
                },
                {
                    "text": "Køøre Wuuö Jwøk wï jamø awiire ni tïm jamø ni kwönni ki jï løø kur pänh-cäŋ, ni kwönni ni teek døc ni tïŋ lwaa bäänyö maal ni køøl gø yi Naama Kwaar, ni tïme ni bäŋ bäänyö mo odööŋ yi ŋööm Ijep bäre.",
                    "ID": "19"
                },
                {
                    "text": "'Ba Wuuö Jwøk cwïny Peerø adøøc mo teek, ni ö Peerø ni kweere ki man wec jø Icriel nee aacge. ",
                    "ID": "20"
                },
                {
                    "title": "Kanya Tïm Ŋööm Ijepi Bäre Ni Da Muudhö Mo Cøl Døc",
                    "text": "Køøre Wuuö Jwøk aköö jï Modhe, ni «Tïŋ cerï maal, kiper nee tïme ni da muudhö bäät ŋööm Ijep, na muudhö mo cøl døc.»",
                    "ID": "21"
                },
                {
                    "text": "Køøre Modhe cere atïŋ maal, ni tïme ni da muudhö mo cøl døc dï ŋööm Ijep bäre ki nïne adäk;",
                    "ID": "22"
                },
                {
                    "text": "ni tïme ni ba løny jï ŋati man nø ki man neen wati, ni bëëtge piny ki nïne adäk ni bäŋ ŋat mo paany dëëre kare. 'Ba jø Icriel bëët kanya enge yie keere da tar.",
                    "ID": "23"
                },
                {
                    "text": "Kanyøgø Peerø Modhe acwøle ni kööe jïgø, ni «Cou ni tïnynyu Wuuö Jwøk. Obwöre mou thuwø løny jïge ki man aacge ki uuni. 'Ba pïïth dïëk mou ki pïïth dhäk mou wär dööŋge.»",
                    "ID": "24"
                },
                {
                    "text": "'Ba Modhe aköö, ni «Wa diï mooø ki lääy kiper nee cïpwa no olämme jï Wuuö Jwøk na näk Jwøwa.",
                    "ID": "25"
                },
                {
                    "text": "Kiper manøgø nø, dhäk mowa ki dïëk mowa wa aay ki geni bëët, ni bäŋ aciel mo dööŋ kany; kiper wa känna wøk dëëtge ni cïpwa ge jï Wuuö Jwøk na näk Jwøwa. Kiper waani ki dëëtwa gïno cïpwa jï Wuuö Jwøk poot kucwa këël mano pïïcwa kunöce.»",
                    "ID": "26"
                },
                {
                    "text": "'Ba Wuuö Jwøk cwïny Peerø adøøc mo teek, ni ö Peerø ni kweere ki man wec jø Icriel nee aacge.",
                    "ID": "27"
                },
                {
                    "text": "Køøre Peerø aköö jï Modhe, ni «Daak dëërï buuta. Ïïni, gwøk riï, kär täärnyïmï jooda këët. Kiper ni näk mo täärnyïmï cäŋa ka jootø, ï puta thøø dïcäŋeca.»",
                    "ID": "28"
                },
                {
                    "text": "Ni kö Modhe, ni «Marï kare. Täärnyïmï ba cäŋa jootø këët møn.»",
                    "ID": "29"
                }
            ]
        },
        {
            "ID": "OT:EXO.11",
            "name": "Bwøth Wøk 11",
            "text": [
                {
                    "title": "Kanya Ö Jwøki Na Caan Thøø Mar Kaai Mo Jø Ijep ",
                    "text": "Kar kanyøgø Wuuö Jwøk aköö jï Modhe, ni «Da gïrpiny aciel mør mo leth døc mo odööŋ mo poot jääŋŋa jääŋŋö bäät Peerø ki bäät Ijep. 'Ba ki køør manøgø nø, Peerø wääth ocïbe jïïu ni putu aay kany. 'Ba kanyo cïp wääth jïïu nou aayu, ka adïëri møn, uuno put riem wøk bëët kany.",
                    "ID": "1"
                },
                {
                    "text": "Ennø, caanï ni wïnyö jï jø Icriel bëët, ni dïcwøø man nø doo pëëö baŋ nyawati ma ŋat Ijep, ni ö dhaage man nø ni pëëe baŋ nyawati ma ŋat Ijep kiper nee jïtge ki jammi moa näk tïïc ka warkey ki moa näk tïïc ka gwel-bïrö.»",
                    "ID": "2"
                },
                {
                    "text": "'Ba Wuuö Jwøk yïth jø Ijep atïïe ni met ki jø Icriel. Ni ö Modhe ni nëëne na dhaanhø mo kare dwøŋ yi ŋööm Ijep ki jï jø kööre mo Peerø ki jø Ijep bëët.",
                    "ID": "3"
                },
                {
                    "text": "Ni cäŋ Modhe köö jï Peerø, ni «Gïna caan Wuuö Jwøki beeye en, ena köö, ni ‹Kanyo tïme na dhöör dï wäär aano ö dï Ijep,",
                    "ID": "4"
                },
                {
                    "text": "ni ö obwöc cwøwi moa näk kaai na en yi ŋööm Ijep bëët ni thøwge, ni tägi ka kaa mar Peerø na en paaci cere, këël kany dhaagø ma laŋŋø mo gudö bäät kïn guur, këël kaai mo lääc paac bëët.",
                    "ID": "5"
                },
                {
                    "text": "Ni ö oduuru mo dwøŋ døc ni tïme ni dagø yi ŋööm Ijep bäre, ni beeye oduuru mo teeŋe poot kär tägö cøøn, ni ba cäŋ tägö këët.",
                    "ID": "6"
                },
                {
                    "text": "'Ba ki baŋ jø Icriel, ki mano täge ki dhaanhø këël lään paac, bäŋ gwök mo guyi bäätge, kiper nee putu ŋäc møn ni Wuuö Jwøk da apääk mo ee tïïö yïthakic jø Ijep ki jø Icriel.› »",
                    "ID": "7"
                },
                {
                    "text": "Ni cäŋ Modhe köö jï Peerø, ni «Jø kööre moï bëët moi ni kany ii, ge ööa baŋa ni këëlge cøŋge piny ni kuulge wïthge piny nyïma, ni köge, ni ‹Ïïni ki jøøa caath køørï bëët cou wøk powa.› Ki køør manøgø nø, aano put ci wøk.» Ni ö Modhe ni put døny wøk nyïm Peerø no owëër døc.",
                    "ID": "8"
                },
                {
                    "text": "Kar kanyøgø onø caan Wuuö Jwøki jï Modhe, ni «Kiper nee gïï mo rëëma ec 'moa rege meetge bäät Ijep, Peerø luubö maru ba wïnynye.»",
                    "ID": "9"
                },
                {
                    "text": "'Ba Modhe ka Aran gïï mo rëëma ec moøgø atïïcge nyïm Peerø; 'ba Wuuö Jwøk cwïny Peerø poot døøye mo teek, ni ö Peerø ni män jø Icriel ki man aacge paare.",
                    "ID": "10"
                }
            ]
        },
        {
            "ID": "OT:EXO.12",
            "name": "Bwøth Wøk 12",
            "text": [
                {
                    "title": "Luum Cäŋ Cäŋo Pööth Thøøe Yie ",
                    "text": "'Ba Wuuö Jwøk acäänö ki Modhe ka Aran yi ŋööm Ijep, ni kööe jïge,",
                    "ID": "1"
                },
                {
                    "text": "ni «Dwääy man otïmö na dwääy mano tägu ki gø røk dwäde; ni tïme na dwääy mana dïkwøŋŋa eni jïïu røk dwäde mo cwiir.",
                    "ID": "2"
                },
                {
                    "text": "Caannu jï lwaa Icriel bäre, ni kööu jïge, ni ‹Kanyo tïm nïr dwääyi man na apaar, ŋati man nø doo lwötö ki nyidiel kiper paare, ki køør mïëri moge, ni beeye nyidiel aciel kiper paac man nø.",
                    "ID": "3"
                },
                {
                    "text": "'Ba ni näk mo kwään jiy moa en paac man nø nøk, ni ba rømi ki nyidiel, wää paaci man nø ki wää paac mana en buute ge doo lwötö ki nyidiel aciel ki køør kwään jiy moa nut dïge; nyidiel manøgø dege pääŋŋö na kare ki køør mana doo cam ŋati man nø.",
                    "ID": "4"
                },
                {
                    "text": "Nyïïdïëk mou wär näk bäŋ gïn jøøŋŋi rege, ni beege nyïïdïëk ma nyööi mo cwiicge oceele; ni nyïïdïëk moøgø wär näk lwørru røk rööm wala røk atëëe.",
                    "ID": "5"
                },
                {
                    "text": "'Ba nyïïdïëk moøgø dou gwøø këël kanyo tïm nïr dwäänögø na apaar kurŋween, ni beeye kanyo ö lwaa Icriel bäre noo ŋarge nyïïdïëk moge kanyo tïme ni cäŋ manynya pädhö.",
                    "ID": "6"
                },
                {
                    "text": "Køøre thuwø ge doo lwötö ki remø ni rwøthge dhøk uudi moo cämge yïthge, ni beeye dhi øtø løøi ki løøi ki maal.",
                    "ID": "7"
                },
                {
                    "text": "Ni camge rïŋ gø dïwäänögø ni ege bulö, ni camge gø ki møø mo ree bäŋ thømmø ko omarø mo keec.",
                    "ID": "8"
                },
                {
                    "text": "Kär nou cama rïŋ gø ni numö wala no othaalø ki pïï, 'ba ki mano täge ri wïc ki tiel këël gïïa en ec ni wø cam, wär cammu ni you bulö ki maac.",
                    "ID": "9"
                },
                {
                    "text": "Ni kär dee gø mo weyu mo këët amöölla. 'Ba no dee gø moo dhäthö mo okëët amöölla, wär waaŋŋu ki maac.",
                    "ID": "10"
                },
                {
                    "text": "Jöö mano cämu ki gø beeye en; wäru cämu na abïïk wääth you røø, ni war ena tietu, na athøre mou ena ceŋŋu; nou cämö nou läädö. Ni manøgø beeye cam mar Cäŋo Pööth Thøøe Yie mara, a na Wuuö Jwøk.",
                    "ID": "11"
                },
                {
                    "text": "« ‹Kiper a na Wuuö Jwøk aano cäädhi dï ŋööm Ijep dïwäänögø, ni nääa obwöc cwøw moa näk kaai moa en yi ŋööm Ijep bëët, ni beege kaai mo jiy ki kaai mo lääc paac bëët; ni ŋøla luumma bäät juuk Ijep bëët. Beeye aani na Wuuö Jwøk.",
                    "ID": "12"
                },
                {
                    "text": "'Ba remø otïmö na nyuudhi kiperu røk uudi moa bëëdu yïthge; ni kanyo jooda remø, aano pöödhi ki buutu, ni tïme ni bäŋ gïn mo leth mo pïï bäätu mo raanynya uuni kanyo raanynya Ijep. ",
                    "ID": "13"
                },
                {
                    "title": "Luum Ajwöm Møga Näk Ree Bäŋ Thømmø",
                    "text": "« ‹Dïcäŋögø otïmö na cäŋ par wïc jïïu, ni wøørru gø na ajwöma jï Wuuö Jwøk; cäŋ manøgø wär wøørru cooth ki yïth beenhnhe mou bëët.",
                    "ID": "14"
                },
                {
                    "text": "U doo bëëdö ki nïne abïriiø nou cama møø mo ree bäŋ thømmø, 'ba dïcäŋ mana dïkwøŋ thuumme moa en yïth uudi mou dou käla wøk; kiper ki mano täge cäŋ mana dïkwøŋ këël bïriet nïne, ŋat moo cämö ki møø mo ree da thømmø jaak, wär tïme ni tøør ri jø Icriel.",
                    "ID": "15"
                },
                {
                    "text": "Kanyo tïme na dïcäŋ mana dïkwøŋ, u doo jïtö ka acooŋa mo ena kur keere, ni cäŋu jïtö ka acooŋa mør mo ena kur keere ri bïriet nïne; kär dee tïïe mo tïïyu yïth nïne moøgø na ariiø yøø. 'Ba tïïc mano tïïyu keere beeye tïï cam man wø cam ŋati man nø.",
                    "ID": "16"
                },
                {
                    "text": "« ‹Uuni ajwöma mar møga näk ree bäŋ thømmø dou gwøø thuwø, kiper dïcäŋ manøgø tïmö na dïcäŋo käla lwaae mou wøk yie ki yi Ijep; kiper manøgø nø cäŋ manøgø dou gwøø cooth ki yïth beenhnhe mou bëët.",
                    "ID": "17"
                },
                {
                    "text": "Kanyo tïm dwääyi mana dïkwøŋ ni nïre apaar kurŋween, ni pinynya wïthïënhö, u doo cämö ki møø mo ree bäŋ thømmø, këël mano tïm nïr dwäänögø ni pïërariiø kurciel ni pinynya wïthïënhö.",
                    "ID": "18"
                },
                {
                    "text": "Nïne moøgø na abïriiø yøø wär näk mo bäŋ thuumme yïth uudi mou; kiper ŋat mo ocämö ki møø mo ree da thømmø jaak, nee wëëllö mo path wala o thwønh paac, ŋatøgø wär tïme ni tøør ri lwaa Icriel.",
                    "ID": "19"
                },
                {
                    "text": "Kär dee gïn mo cammu camø ni ree da thømmø; 'ba ki kwör bëëte mou bëët, u doo cama møø mo ree bäŋ thømmø keere.› » ",
                    "ID": "20"
                },
                {
                    "title": "Jiiŋ Røk Kiper Cäŋ Cäŋo Pööth Thøøe Yie",
                    "text": "Køøre Modhe jø døøŋŋø mo jø Icriel bëët acwøle, ni kööe jïge, ni «Cou ni lwötu ki nyïïdïëk jïïu ki køør kwään jiy moa en mïëri mou, ni ö wää paaci man nø ni ŋaal nyidiel kiper nee thøø pöödhe ki bäätu.",
                    "ID": "21"
                },
                {
                    "text": "Ni lwötu ki bøøge ri jaadha cwøl ni icöp ni cøtu gø yi remø mana näk you löö ya awal, ni rwødhu remø mana en ya awal dhøk uudi mou maal, ki løøi ki løøi; 'ba kär dee dhaanhø mo døny wøk ki dhi øtø mare këël mano tïm pinynyi na amöölla.",
                    "ID": "22"
                },
                {
                    "text": "Kiper Wuuö Jwøk ocäädhi dï paac nee jø Ijep nääe; 'ba kanyo joot remø dhi øtø maal, ki løøi ki løøi, eni na Wuuö Jwøk opöödhi ki dhi øtø, ni män dïnääy ki man duny yïth uudi mou nou nääe.",
                    "ID": "23"
                },
                {
                    "text": "«'Ba uuni ki nyïïkwaayu gïnögø dou gwøø nee bëëde na gïn mo nut cooth.",
                    "ID": "24"
                },
                {
                    "text": "'Ba kanyo pïïyu yi ŋöömmo cïp Wuuö Jwøki jïïu keda mana caane, ajwöma manøgø dou gwøø.",
                    "ID": "25"
                },
                {
                    "text": "Kany wäro kö obwöre mou ki uuni, na ‹?Aŋø, gïn tiere agïnaŋø?›",
                    "ID": "26"
                },
                {
                    "text": "u doo köö jïge, ni ‹Beeye olämi mar cäŋ Cäŋa Pööth Thøøe Yie jï Wuuö Jwøk, kiper kanya 'näk jø Ijep, ena pöödhö ki buut uut jø Icriel, ni wec mïëri 'moø.› » Ni ö jiyi bëët ni këëlge cøŋge piny ni wøørge Wuuö Jwøk.",
                    "ID": "27"
                },
                {
                    "text": "Køøre jø Icriel aay ni tïïcge gø na kare; ni putge jammi bëët tïïc kaawat mana ö Wuuö Jwøki na kööm Modhe ka Aran. ",
                    "ID": "28"
                },
                {
                    "title": "Kanya Thøw Kaai Bëët Moa En Yi Ŋööm Ijep Bäre",
                    "text": "'Ba kanya tïme na dhöör dï wäär, Wuuö Jwøk obwöc cwøw moa näk kaai bëët na en yi ŋööm Ijep anääe, ni tägi ki kany Peerø na en paaci cere këël mana këët røk kaai mo jøøa en øt twöc, këël kaai mo lääc paac bëët thuwø.",
                    "ID": "29"
                },
                {
                    "text": "Ni päny Peerø maal ki dï wäär, ni bee eni, ki jø kööre moe, ki jø Ijep bëët; ni tïm oduuru ni päl døc dï Ijep, kiper mana tïme ni bäŋ paac mo obøth ni bäŋ dhaanhø mo othøw yie.",
                    "ID": "30"
                },
                {
                    "text": "Køøre Peerø Modhe ka Aran aput cwøl ki dï wäär ni kööe jïge, ni «Ööu maal! Aau wøk dï jiya, uuni ki jø Icriel karubëët. Ni aayu ni tïnynyu Wuuö Jwøk kaawat mana caannu gø.",
                    "ID": "31"
                },
                {
                    "text": "Lwørru pïïth dïëk ki pïïth dhäk mou kaawat mana caannu gø, ni aayu. 'Ba a wär gwïëthu thuwø.»",
                    "ID": "32"
                },
                {
                    "text": "Ni ö jø Ijepi ni lacge jø Icriel nee laarge aa wøk poge, kiper mana köge, ni «Waani wa thøw bëët jaak.»",
                    "ID": "33"
                },
                {
                    "text": "Ni ö jø Icrielli ni lwørge muunni moge moa näk ege cöödö ni poot kärge kïthö ki thuumme, ki dääk thaal moge, ni bäcge ge ka abïïe ni käärge ge ki göökge.",
                    "ID": "34"
                },
                {
                    "text": "'Ba kar kaaca jø Icriel jammi bëët atïïcge ki køør luup moa car Modhe. Kiper geno nø pëëö baŋ jø Ijep ka abïïe, ki jammi moa näk tïïc ka warkey, ki moa näk tïïc ka gwet-bïrö;",
                    "ID": "35"
                },
                {
                    "text": "ni Wuuö Jwøk yïth jø Ijep ee nø tïïc ni met ki jø Icriel, ni ö gïïa pëëny jø Icrielli bëët ni cïpi ya jø Ijepi jïge, ni putge jø Ijep twier. ",
                    "ID": "36"
                },
                {
                    "title": "Kanya Ö Jø Icrielli Na Tïŋge Ijep",
                    "text": "Køøre jø Icriel atïŋŋö ki Ramcë ni pïïcge Cuköt, ni jiy moa aay bëët beege jiy ma kume ma dïpe abïciel ni ge cäädhi ka tietge, ni mään ko obwöre kär kwaan rege.",
                    "ID": "37"
                },
                {
                    "text": "Ni ö jiyi møøk mo thööth thuwø ni aacge ki geni ciel, ki pïïth dïëk ki pïïth dhäk, ni beege lääc paac mo thööth døc.",
                    "ID": "38"
                },
                {
                    "text": "Ni ö jø Icrielli ni thaalge muunni moa käärge na kälge wøk ki Ijep na näk rege kär kïthö ki thuumme. Kiper poot kärge kïthö ki thuumme, kiper gena riem wøk ki Ijep ni ge kär ruu, ni tïme ni bäŋ cam mo ege jiiŋŋø kiper dëëtge.",
                    "ID": "39"
                },
                {
                    "text": "'Ba cwiiri moa beet jø Icrielli Ijep beege cwiiri ma dïpe aŋween ki pïëradäk.",
                    "ID": "40"
                },
                {
                    "text": "'Ba na tïme na aŋuun cwiiyøgø na dïpe aŋween ki pïëradäk yøø, dïcäŋögø kiree, lwaae bëët mo Wuuö Jwøk na näk jø Icriel aput aa wøk yi ŋööm Ijep.",
                    "ID": "41"
                },
                {
                    "text": "'Ba wäär mana ö Wuuö Jwøki na käl jø Icriel wøk ki yi ŋööm Ijep beeye wäär mo doo gwøø jï Wuuö Jwøk; wäänögø doo gwøk jø Icrielli bëët jï Wuuö Jwøk këël yïth beenhnhe moge bëët. ",
                    "ID": "42"
                },
                {
                    "title": "Ciik Kiper Ajwöm Cäŋa Pööth Thøøe Yie",
                    "text": "Ni kö Wuuö Jwøki jï Modhe ka Aran, ni «Man beeye ciik mar cam Cäŋa Pööth Thøøe Yie: «Kär dee jur mør mo cämö ree.",
                    "ID": "43"
                },
                {
                    "text": "'Ba laŋŋø mar ŋati man nø mo ŋeew ka gwel, kanyo näk mo eno nø daŋ, løny jïre ki man cäme ri gø.",
                    "ID": "44"
                },
                {
                    "text": "Wëëllö mo path wala dhaanhø mo tïïö ka gwel kär cämö ri gø.",
                    "ID": "45"
                },
                {
                    "text": "«Camøgø doo cam jøøi moi nø yi øtø aciel; ni bäŋe rïŋö mo kälu wøk ki yi øtø, ni kär dee cöö mo toorru ri camøgø.",
                    "ID": "46"
                },
                {
                    "text": "Lwaa Icriel bäre gïnögø dege tïïö.",
                    "ID": "47"
                },
                {
                    "text": "«'Ba ni näk da wëëllö mo path mo bëëdö dïïu, ni manynya man tïïc cam Cäŋa Pööth Thøøe Yie jï Wuuö Jwøk, beerra man daŋ cwøw bëët moa en paare, køøre eni doo öö ni tïïc gø; ni tïme kaamar o thwønh paac. 'Ba dhaanhø mo kär daŋø ba doo cämö ri gø.",
                    "ID": "48"
                },
                {
                    "text": "Ni beeye ciik aciel bäre kiper o thwønh paac ki wëëllö mo path mo bëëdö dïïu.»",
                    "ID": "49"
                },
                {
                    "text": "Køøre jø Icriel bëët gïïögø atïïcge na kare; ni putge jammi bëët tïïc kaawat mana ö Wuuö Jwøki na kööm Modhe ka Aran.",
                    "ID": "50"
                },
                {
                    "text": "'Ba dïcäŋeca kiree, Wuuö Jwøk jø Icriel akäl wøk yi ŋööm Ijep ki køør lwaae moge.",
                    "ID": "51"
                }
            ]
        },
        {
            "ID": "OT:EXO.13",
            "name": "Bwøth Wøk 13",
            "text": [
                {
                    "title": "Thäk Ciik Møøk Kiper Ajwöm Cäŋa Pööth Thøøe Yie ",
                    "text": "'Ba Wuuö Jwøk acäŋ cäänö ki Modhe ni kööe,",
                    "ID": "1"
                },
                {
                    "text": "ni «Cïp kaai moa näk cwøw bëët kur keerge jïra, ni beege kaai bëët moa lwaarø ki geni dï jø Icriel. Ki mana täge ki kany dhaanhø këël kaai mo lääc paac bëët, beege 'moa.»",
                    "ID": "2"
                },
                {
                    "text": "Køøre Modhe aköö jï jø Icriel, ni «Lääŋŋu dïcäŋa ööu wøk yie ki Ijep na näk po laŋ; kiper uuna käl Wuuö Jwøki wøk kaagø ki teek mare. Kiper manøgø nø, kär dee møø mo ree da thømmø mo cam dïcäŋögø.",
                    "ID": "3"
                },
                {
                    "text": "Dïcäŋi en yi dwääy mana cwøl na Abip, u tïŋŋö yie.",
                    "ID": "4"
                },
                {
                    "text": "'Ba kanyo ö Wuuö Jwøki noo kïth uuni yïth ŋøøp jø Keenan, ki jø Këth, ki jø Amör, ki jø Ëwi, ki jø Jeebuc, na kööŋe jï kwäyu kiper nee cïbe jïïu, ni beeye ŋöömma näk caak ki maar kïc päl yie, u doo tïïya tïïc man yi dwääni en.",
                    "ID": "5"
                },
                {
                    "text": "Nïne abïriiø u doo cama møø mo ree bäŋ thømmø, 'ba noo tïme na bïriet nïne wär tïme ni da ajwöma jï Wuuö Jwøk.",
                    "ID": "6"
                },
                {
                    "text": "Møø mo ree bäŋ thømmø wär tïme ni camma gø ki nïne abïriiø; ni kär dee møø mo ree da thømmø mo joot buutu; kär dee thømmø mo di joodø buutu thuwø këël kwöro bëëdu yïthge bëët.",
                    "ID": "7"
                },
                {
                    "text": "'Ba wär caan ŋati man nø jï wääde dïcäŋögø, ni kööe, ni ‹Man beeye kiper gïna tïïc Wuuö Jwøki kipera kanya ööa wøk Ijep.›",
                    "ID": "8"
                },
                {
                    "text": "Køøre gïnögø doo bëëdö na nyuudhi kaamar gïn mo otwöö ceŋŋu, ni caala gïn mo ena täärnyïmmu, nee ciik Wuuö Jwøk bëëde ni ena dhøgu, kiper mana ö Wuuö Jwøki na käl uuni wøk Ijep ki teek mare.",
                    "ID": "9"
                },
                {
                    "text": "Kiper manøgø nø, gïnögø dou gwøø ki kanya näk owäŋŋö ki yi cwiir cooth. ",
                    "ID": "10"
                },
                {
                    "title": "Ciik Kiper Kaai Mo Jø Icriel Ki Lääy Moge",
                    "text": "«'Ba kanyo ö Wuuö Jwøki noo kïth uuni yi ŋööm jø Keenan, kaawat mana kööŋe jïïu ki kwäyu, kanyo cïp gø jïïu,",
                    "ID": "11"
                },
                {
                    "text": "kaai moa näk cwøw bëët mo olwaarø ki ge dou cïba kur keerge jï Wuuö Jwøk, ni ö kaai mo lääc paac mou bëët moa näk cwøw ni tïmge na mo Wuuö Jwøk.",
                    "ID": "12"
                },
                {
                    "text": "'Ba kaa ma mar arëën dou wiilø ki nyidiel. 'Ba ni näk mo ba wiillu, ŋute dou meenø. 'Ba kaai mo jiy na näk wäätu bëët dou wïïla wøk.",
                    "ID": "13"
                },
                {
                    "text": "«'Ba yi nyïme, kanyo ö wäätu noo pëënyge uuni, ni köge, ni ‹?Gïn tiere aŋøøni?›, u doo köö jïge, ni ‹Wuuö Jwøk øøna käl wøk ki teek mare Ijep na näk po laŋ.",
                    "ID": "14"
                },
                {
                    "text": "Ni kanya ö Peerø na døøc cwïnye mo teek ni kweere ki man aaø, Wuuö Jwøk kaai moa näk cwøw bëët moa en yi ŋööm Ijep anääe, ni beege kaai mo jiy ki kaai mo lääc paac bëët. Kiper manøgø nø, waani kaai mo lääc paac moa näk cwøw bëët wø cïpwa cïbö no olämme jï Wuuö Jwøk, 'ba wäätwa moa näk kaai wø wïïlwa wøk.›",
                    "ID": "15"
                },
                {
                    "text": "'Ba kiper mana ö Wuuö Jwøki na käl øøni wøk Ijep ki teek mare, gïnögø doo bëëdö na nyuudhi kaamar gïn mo you twöö ceŋŋu, ni caala gïn mo ena täärnyïmmu.» ",
                    "ID": "16"
                },
                {
                    "title": "Kanya Ö Jø Icrielli Na Täkge Wääth Marge",
                    "text": "'Ba kanya ö Peerø na wec jø Icriel nee aacge, ge kär bwøth Jwøki ki jöör ŋööm Pilitin, këël na bëëde ni cäänna jöörögø; kiper mana kö Jwøki, ni «Beeye kiper nee jø Icriel acaacge ba wiilge ni døøge Ijep kanyo dee leny.»",
                    "ID": "17"
                },
                {
                    "text": "Kiper manøgø nø, Jwøk jiy abwødhe ki jöör dï paap ni ee meenø ni ge coonya Naama Kwaar. Ni ö jø Icrielli wøk ki Ijep ni ge cäädhi kaamar jiy mo cøøa baŋ leny.",
                    "ID": "18"
                },
                {
                    "text": "Ni ö Modhe ni lwør cuu Jocep, ni käär geni, kiper Jocep jø Icriel awëëk kööŋ dïkwøŋ, ni kööe, ni «Ka adïëri møn, Jwøk ööa baŋu kuna køny uuni; 'ba kar kaaca nø, cuu 'moa wär kwanynyu kany ni källu geni.»",
                    "ID": "19"
                },
                {
                    "text": "Køøre jø Icriel atïŋŋö Cuköt ni tïïcge twïër marge Ëtham na en deŋ paap.",
                    "ID": "20"
                },
                {
                    "text": "'Ba Wuuö Jwøk cäädha nyïmge ki dïcäŋ ki yi pöölö mo ree ee wenyø, ni bwøtha geni ki jöö mano cørge, ni pööllögø liel kaamar maac ki wäär ni cïpö ki tar jïge, nee lønye jïge ki man cääthge ki dïcäŋ ki wäär.",
                    "ID": "21"
                },
                {
                    "text": "'Ba pöölö man wø nëëni ki dïcäŋ ni wø liel na maac ki wäär ree käre paanyø nyïm jø Icriel këët.",
                    "ID": "22"
                }
            ]
        },
        {
            "ID": "OT:EXO.14",
            "name": "Bwøth Wøk 14",
            "text": [
                {
                    "title": "Kanya Ö Peerø Na Läp Køør Jø Icriel ",
                    "text": "'Ba Wuuö Jwøk acäänö ki Modhe, ni kööe,",
                    "ID": "1"
                },
                {
                    "text": "ni «Caanï jï jø Icriel nee døøge ŋäthge mëëth ni tïïcge twïër marge nyïm Pii-Ayröt, yïthakic Migdöl ki Naama Kwaar; u doo tïïö ki twïër bäät Naama Kwaar ni dïët ki Baal-Dhapön.",
                    "ID": "2"
                },
                {
                    "text": "Kiper Peerø oköö ni jø Icriel thääyö dï paap jaak, ni geno ciel paapi dïër.",
                    "ID": "3"
                },
                {
                    "text": "Køøre aani cwïny Peerø odøøya mo teek, ni läm køøru. 'Ba aani teek mara onyoodha ki ri Peerø ki lwaak mar leny mare bäre; ni ö jø Ijepi ni putge gø ŋäc møn ni beeye aani na Wuuö Jwøk.» Ni ö jø Icrielli ni døøge ŋäthge keda mana caani ya Wuuö Jwøki jïge.",
                    "ID": "4"
                },
                {
                    "text": "'Ba kanya caani jï Peerø nyeny Ijep ni jø Icriel anø jöömmö, eni ki jø kööre moe acaara marge awiilge kiper jø Icriel, ni köge, na «?Agïnaŋø na tïïø en? ?Aŋø, jø Icriel awiiø møn ki man ba tïnyge øøni këët?»",
                    "ID": "5"
                },
                {
                    "text": "Køøre Peerø jääy mare man wø tut okwëënyi ajiiŋŋe, ni aae ki lwaak mar leny mare na aciel;",
                    "ID": "6"
                },
                {
                    "text": "ni lwør jïëthe mo wø tut okwëënyi mo ojierø ma dïpe abïciel, ki jïëthe mo Ijep møga bëët mo wø tut okwëënyi, ni jääy man nø kwäärö mare ena bääte.",
                    "ID": "7"
                },
                {
                    "text": "Ni ö Wuuö Jwøki ni døøc cwïny Peerø nyeny Ijep mo teek, ni ö Peerø ni läp køør jø Icriel, ni jø Icriel cäädhi ni cwïnyge da cer.",
                    "ID": "8"
                },
                {
                    "text": "'Ba jø Ijep aläp køør jø Icriel ko okwëënyi mo Peerø bëët ki jïëthe moe mo wø tut okwëënyi, ki jø okwëënyi moe, ki lwaak mar leny mare, ni maage ge bäät Naama Kwaar kanya näk twïër marge ege tïïö yie nyïm Pii-Ayröt na näk dïët ki Baal-Dhapön.",
                    "ID": "9"
                },
                {
                    "text": "'Ba kanya tïm kar Peerø ni cään ki geni, jø Icriel alwïthö, ni jootge jø Ijep ni lämma køørge, ni putge lwäyö døc kiree; ni ö jø Icrielli ni jwöŋge jï Wuuö Jwøk.",
                    "ID": "10"
                },
                {
                    "text": "Køøre gena köö jï Modhe, na «?Aŋø, beeye kiper mana bäŋe bwör Ijep na kälï waani wøk nee wa thøøwa dï paabi en? ?A teeŋ gïnaŋø na tïïyï dëëtwa na kälï waani wøk jaak ki Ijep en?",
                    "ID": "11"
                },
                {
                    "text": "?Aŋø, kärwa caanø jïrï na bëëde kanya enø Ijep, ni köwa, ni ‹Wec wa nee jø Ijep tïnywa›? Kiper doo beerra eni jïwa ki mana dewa jø Ijep tïnynyö jaak ki man thøøwa dï paabi en.»",
                    "ID": "12"
                },
                {
                    "text": "'Ba Modhe aköö jï jø Icriel, ni «Käru lwäyö; cuŋŋu karu ni neennu køny mar Wuuö Jwøk mano tïïe kiperu dïcäŋi en; kiper jø Ijep moø neetu dïcäŋi yøø, ge ba cäŋu neennø këët na bäre bäre.",
                    "ID": "13"
                },
                {
                    "text": "Wuuö Jwøk okëëdi kiperu, 'ba uuni u doo bëëdö mëëth jaak.»",
                    "ID": "14"
                },
                {
                    "text": "Køøre Wuuö Jwøk aköö jï Modhe, na «?Aperŋø ni jwöŋï dëëra en? Caanï jï jø Icriel nee pööthge nyïmge.",
                    "ID": "15"
                },
                {
                    "text": "'Ba ïïni, kwany athøra marï ni rwieyï gø bäät Naama Kwaar, ni pääŋŋï pïï ki dïge, nee jø Icriel pööthge ki dï Naama Kwaar kanya no otal.",
                    "ID": "16"
                },
                {
                    "text": "'Ba aani cwïny jø Ijep odøøya mo teek møn ni lämge køør jø Icriel; 'ba aani teek mara onyoodha ki ri Peerø ki lwaak mar leny mare bäre, ki jïëthe moe mo wø tut okwëënyi, ki jø okwëënyi moe.",
                    "ID": "17"
                },
                {
                    "text": "Køøre oput jø Ijepi ŋäc møn ni beeye aani na Wuuö Jwøk, kanyo nyoodha teek mara ki ri Peerø, ki jïëthe moe mo wø tut okwëënyi, ki jø okwëënyi moe bëët.»",
                    "ID": "18"
                },
                {
                    "text": "Ni ö nyïïatwiel maalli mar Jwøk, na näk cäädha nyïm lwaa Icriel, ni paany ree ni ci ŋäthge; ni ö pöölö ni daak ree nyïmge ni cuŋŋe ŋäthge,",
                    "ID": "19"
                },
                {
                    "text": "ni tïme ni ena yïthakic lwaa Ijep ki lwaa Icriel. Ni bëët pöölö manøgø ni piny ee tïïö na muudhö ki baŋ jø Ijep, ni poot cïpö ki tar ki wäär jï jø Icriel. Ni put tïmö ni ba løny jï jø Ijep ki man öge kany mo cään ki jø Icriel dïwäänögø bäre. ",
                    "ID": "20"
                },
                {
                    "title": "Kanya Cääth Jø Icrielli Ki Kany Mo Otal Yi Naam",
                    "text": "Køøre Modhe cere arwiee bäät Naama Kwaar; ni ö Wuuö Jwøki ni dwøk naam ŋääe ki køør jamø mana teek na tïïe nee kwöde ki yi wäär bäre, ni kwönni ki jï løø kur tuul-cäŋ, ni ö pïïyi ni pääŋge rege, ni ö naammi ni tale.",
                    "ID": "21"
                },
                {
                    "text": "Ni ö jø Icrielli ni cørge dï naam ni ge cäädhi ki kanya no otal, ni pïï cuŋŋi kaamar dëër øtø bäät cämge ki bäät cwïcge.",
                    "ID": "22"
                },
                {
                    "text": "Køøre jø Ijep aput läpö ko okwëënyi mo Peerø bëët, ki jïëthe moe mo wø tut okwëënyi ki jø okwëënyi moe, ni cige køørge ni ge cøra dï Naama Kwaar.",
                    "ID": "23"
                },
                {
                    "text": "'Ba na tïme na köök gwïën, Wuuö Jwøk lwaa leny mar jø Ijep aneene ki yi pöölla näk liel kaamar maac ki wäär, ni kier wï lwaa leny mar jø Ijep.",
                    "ID": "24"
                },
                {
                    "text": "Ni ö Wuuö Jwøki ni twöc tiet jïëthe moge mo wø tut okwëënyi, ni tïïc ge ni ba cäädhi ni beyø. Køøre jø Ijep aköö, ni «Beerra man daaø røgø buut jø Icriel, kiper Wuuö Jwøk cwaga geni ni këëdö ki øøni.» ",
                    "ID": "25"
                },
                {
                    "title": "Kanya Mut Lwaa Leny Mar Peerø Yi Naam",
                    "text": "Køøre Wuuö Jwøk aköö jï Modhe, ni «Rwiec cerï bäät Naama Kwaar, kiper nee pïï duuge bäät jø Ijep, ki bäät jïëthe moge mo wø tut okwëënyi ki jø okwëënyi moge.»",
                    "ID": "26"
                },
                {
                    "text": "Ni ö Modhe ni rwiec cere bäät Naama Kwaar, ni ö naammi ni døø kare ki bäc øw kaa mana bëëde dïkwøŋ. 'Ba kanya ö jø Ijepi na reŋge ni ge ŋwieya pïï moa ö bäätge, Wuuö Jwøk jø Ijep amaa dï naam.",
                    "ID": "27"
                },
                {
                    "text": "Ni ö pïïyi ni duuge ni mwønyge jïëthe mo wø tut okwëënyi ki jø okwëënyi, këël lwaa leny mar Peerø bäre na cäädhö køør jø Icriel dï Naama Kwaar; ni bäŋgø mo odööŋ këël aciel dïge.",
                    "ID": "28"
                },
                {
                    "text": "'Ba jø Icriel acäädhö ki kany mo otal dï Naama Kwaar, ni pïï cuŋŋi kaamar dëër øtø bäät cwïcge ki bäät cämge.",
                    "ID": "29"
                },
                {
                    "text": "Dïcäŋeca Wuuö Jwøk jø Icriel akønye ceŋ jø Ijep, ni ö jø Icrielli ni jootge dëët jø Ijep moa no othøw deŋ Naama Kwaar.",
                    "ID": "30"
                },
                {
                    "text": "'Ba kanya ö jø Icrielli na jootge teek Wuuö Jwøk na dwøŋ na nyoodhe dëët jø Ijep, gena put lwäyö ki Wuuö Jwøk, ni ŋääthge Wuuö Jwøk ki dhaanhnhe ma Modhe.",
                    "ID": "31"
                }
            ]
        },
        {
            "ID": "OT:EXO.15",
            "name": "Bwøth Wøk 15",
            "text": [
                {
                    "title": "Kanya Ö Modhe Ki Jø Icriel Na Pwøcge Jwøk Ki Duut ",
                    "text": "Køøre Modhe ki jø Icriel duut man awärge jï Wuuö Jwøk ni köge, ni «Aani a wär jï Wuuö Jwøk, kiper ena tïmö na ajieme cäätha maal. Okweeny ki ŋata en bäät gø aleeŋ yi Naama Kwaar.",
                    "ID": "1"
                },
                {
                    "text": "Wuuö Jwøk beeye teek mara ni bee eni na cäŋŋa ki duut; ena tïmö na dïkunyi mara. Ena Jwøk mara, ni eni daa pwøø; ena Jwø kwara, ni eni daa jiemø.",
                    "ID": "2"
                },
                {
                    "text": "«Wuuö Jwøk beeye ŋat leny; ni Wuuö Jwøk beeye nyeŋŋe.",
                    "ID": "3"
                },
                {
                    "text": "Jïëthe mo Peerø mo wø tut okwëënyi ki lwaak mar leny mare aleeŋ yi Naama Kwaar; ni ö kwääc leny moe moa näk ojierø ni mutge yi Naama Kwaar.",
                    "ID": "4"
                },
                {
                    "text": "Gena mwøny athaŋ Naama Kwaar, ni negelïŋ piny yi kut kaamar kïdi.",
                    "ID": "5"
                },
                {
                    "text": "Wui Wuuö Jwøk, cer cwïïï teek døc; wui Wuuö Jwøk, cer cwïïï, nyïïmän wø raanynye raanynyø.",
                    "ID": "6"
                },
                {
                    "text": "Nyïïmän mo wø ö maal bäätï wø raanynyï raanynyø ki køør ajiem marï na dwøŋ; ni jääŋŋï wëëyï na teek bäätge, ni thöör geni kaamar lethø mo waaŋ.",
                    "ID": "7"
                },
                {
                    "text": "Ki køør mana jwïëyï jaak ki umï, pïï rege aputge cooŋ kanya aciel, ni ö pïïyi moa näk kwödö ni cuŋge kaamar gïï mo ocooŋ kanya aciel; na athaga ree ee maaø dï Naama Kwaar.",
                    "ID": "8"
                },
                {
                    "text": "«Ni kö nyimänni, ni ‹Aani a läpö nee ge maa, ni twiera geni ni pääŋŋa jammi moge; ni tïïa gïna manynya dëëtge; aani opëëllö mara owödha wøk, ni raanynya geni ki cera.›",
                    "ID": "9"
                },
                {
                    "text": "'Ba ïïni jamø marï awëëgï kwönnö, ni ö Naama Kwaarri ni mwøny nyïïmän bëët; ni negelïŋ piny kaamar ley yïth pïïa teek.",
                    "ID": "10"
                },
                {
                    "text": "«Wui Wuuö Jwøk, ?aŋa ni pääri ki ïïni dï juu bëët? ?Aŋa ni pääri ki ïïni na dwøŋ, ni bëëtö mare ena kur keere? ?Aŋø, paa ï na Jwøk keerï na doo lwäärö kiper ajiem marï ki gïï wø rëëm ec ni wø tïïyï?",
                    "ID": "11"
                },
                {
                    "text": "Cer cwïïï arwieyï, ni ö ŋøømmi ni mwøny nyïïmän moï.",
                    "ID": "12"
                },
                {
                    "text": "«'Ba jiyï moa wïïlï wøk ki køør mëëyï ni wø ba jøøl obwøthï; ni kïthï geni kar bëëtö marï na en kur keere ki teek marï.",
                    "ID": "13"
                },
                {
                    "text": "Gïrï owïny juurre ni tïm dëëtge ni kwanynyi; ni ö jø Pilitinni ni tïmge ni böö.",
                    "ID": "14"
                },
                {
                    "text": "Køøre kwääri mo Ëdöm obëëdö ni cwïnyge opädhö; ni ö dïbwöthe mo Möap ni tïm dëëtge ni miel; ni ö jøøa bëëdö Keenan ni bwøkge.",
                    "ID": "15"
                },
                {
                    "text": "Lwär mo dwøŋ døc ki böök mo päl otägi dëëtge; wui Wuuö Jwøk, kanyo jootge teek marï na dwøŋ, geno bëëdö ni lïŋö jaak kaamar kïdi; këël mano pööth jiyï ki buutge, ni beege jiyï moa wïïlï wøk.",
                    "ID": "16"
                },
                {
                    "text": "Wui Wuuö Jwøk, geno bwøthï ni këëllï tietge piny bäät kïdi mana näk marï, kanya näk iï tïïö na näk kar bëëtö marï, ni beeye kanya en kur keere na näk marï na jiiŋŋï ki dëërï.",
                    "ID": "17"
                },
                {
                    "text": "Ka adïëri møn, Wuuö Jwøk obëëdö na wïth gïïa en bäät piny bëët na bäre bäre.»",
                    "ID": "18"
                },
                {
                    "text": "Kanya ö okwëënyi mo Peerø ki jïëthe mo wø tut okwëënyi moe ki jø okwëënyi moe na cige yi Naama Kwaar, Wuuö Jwøk pï Naama Kwaar adwøk bäätge; 'ba jø Icriel acäädhö ki kany mo otal dï Naama Kwaar.",
                    "ID": "19"
                },
                {
                    "text": "Kar kanyøgøøni Mariyam na näk nyikuŋ Jwøk, na näk cöök Aranni mana näk dhaagø, anëëdö alwøre, ni ci määnni bëët wøk køøre ni ge pöödö ka anëët ni ge miel.",
                    "ID": "20"
                },
                {
                    "text": "Ni ö Mariyammi ni jøl duut ni kööe, ni «Wärru jï Wuuö Jwøk, kiper ena tïmö na ajieme cäätha maal; okweeny ki ŋata en bäät gø aleeŋ yi Naama Kwaar.» ",
                    "ID": "21"
                },
                {
                    "title": "Kanya Tïm Pïïyi Moa Keec Ni Met",
                    "text": "Køøre Modhe jø Icriel abwødhe ni tïŋge ki bäät Naama Kwaar, ni aage wøk dï paap Cur; ni cääthge ki nïne adäk dï paap ni bäŋ pïï mo ege joodø.",
                    "ID": "22"
                },
                {
                    "text": "'Ba kanya pïïcge kanya cwøl ni Maara, pï Maara atïmö ni ba løny ki man maathge gø, kiper beeye pïï mo keec; kiper manøgønø, nyeŋ kaace aput cwøl ni Maara.",
                    "ID": "23"
                },
                {
                    "text": "Kanyøgø jø Icriel aŋurö ki nyeŋ Modhe, ni köge, na «?Agïnaŋø noo maathwa nø?»",
                    "ID": "24"
                },
                {
                    "text": "Køøre Modhe ajwöŋö jï Wuuö Jwøk, ni ö Wuuö Jwøki ni nyooth jaath jïgø; ni ö Modhe ni leeŋ jaadhøgø yïth pïï, ni tïm pïïyi ni met. 'Ba kaace beeye kanya ö Wuuö Jwøki na kän wøk jïge yie ki ciik ki luup ŋøl. Ni beeye kanya ö Wuuö Jwøki na pääny geni yie.",
                    "ID": "25"
                },
                {
                    "text": "Ni kö Wuuö Jwøki, ni «Ni näk mo dwøra leŋŋu leŋø, a na Wuuö Jwøk na näk Jwøu, ni tïïyu gïna beer nyïma, ni cegu ïthu ki gïïa cema, ni gwøgu ciik 'moa bëët, täwe moa kïtha bäät jø Ijep ba kïtha bäätu; kiper beeye aani na Wuuö Jwøk ni wø køny uuni.»",
                    "ID": "26"
                },
                {
                    "text": "Køøre gena ö Ëlim kany mo yie da jøøre mo pïï ma apaar kurriiø ki twöe ma pïërabïriiø, ni putge tïïö ki twïër buut pïï kaace.",
                    "ID": "27"
                }
            ]
        },
        {
            "ID": "OT:EXO.16",
            "name": "Bwøth Wøk 16",
            "text": [
                {
                    "title": "Kanya Ö Jwøki Na Cïp Meena Ka Ajwëëyi Jï Jø Icriel ",
                    "text": "Køøre lwaa Icriel bäre atïŋŋö ki Ëlim, ni aacge ni pïïcge dï paap mo cwøl ni Cin ni nïr dwääy apaar kurbïïc mar riet dwäde moa aage wøk ki yi ŋööm Ijep. 'Ba paabøgø ena yïthakic Ëlim ki Kïn Caynay.",
                    "ID": "1"
                },
                {
                    "text": "Kanyøgø lwaa Icriel bäre atïmö ni ŋurö ki nyeŋ Modhe ka Aran dï paap.",
                    "ID": "2"
                },
                {
                    "text": "Ni köge jï Modhe ka Aran, na «?Aŋø, ba doo beerra mana dewa thøø cer Wuuö Jwøk jaak yi ŋööm Ijep kanya bëëtwa yie ni waano pï piny lak dääe mo rïŋ, ni wa cämö ki kwane ni jäŋwa? 'Ba ennø, waana kälu wøk ni kälu waani dï paabi en kiper nee lwaak man bäre 'nägu ki käc.»",
                    "ID": "3"
                },
                {
                    "text": "Kanyøgø Wuuö Jwøk aköö jï Modhe, ni «Ennø, muunni wëëga pänhnhö ki maal kaamar køth kiperu. Køøre jiy ocii ni cooŋge muunni moøgø kanya ciel mo orømø kiper dïcäŋ man nø cooth. Gïnögø tïïa tïïö naa päänynya geni ki man näk mo ge cäädhi ka køør ciik 'moa wala jïge bäyö.",
                    "ID": "4"
                },
                {
                    "text": "Køøre thuwø ri bïcier nïne, kany wø jiiŋge moa kwanyge, puta tïmö ni päl ni rømø kiper nïne ariiø.»",
                    "ID": "5"
                },
                {
                    "text": "Køøre Modhe ka Aran aköö jï jø Icriel bëët, ni «Kanyo tïme na abøøya kawaane, putu ka ŋäc møn ni Wuuö Jwøk bee eni na käl uuni wøk ki yi ŋööm Ijep;",
                    "ID": "6"
                },
                {
                    "text": "noo tïme na amöölla thuwø, ajiem mar Wuuö Jwøk neennu neenø; kiper ŋurö maru mana ŋuru dëëre ki gøøni awïnynye. ?Aŋø, ni ŋuru dëëtwa en, waana ŋaani cøøn?»",
                    "ID": "7"
                },
                {
                    "text": "Ni cäŋ Modhe köö, ni «Beeye Wuuö Jwøk noo mooc uuni ki rïŋö man cammu ka abøøya, ki møø man jäŋŋu ki gø ka amöölla. Kiper eni na Wuuö Jwøk ŋurö mana ŋuru dëëre ki gøøni awïnynye. ?Aŋø, waana ŋaani cøøn? Ŋurö maru ba en bäätwa, 'ba ena bäät Wuuö Jwøk.»",
                    "ID": "8"
                },
                {
                    "text": "Kanyøgø Modhe aköö jï Aran, ni «Caanï jï lwaa Icriel bäre ni kööï, ni ‹Ööu nyïm Wuuö Jwøk, kiper ŋurö maru mana ŋuru ki gøøni awïnynye.› »",
                    "ID": "9"
                },
                {
                    "text": "'Ba kanya bëëde na Aran cäänö ki lwaa Icriel bäre, gïn mør atägö. Geni gena lwïthö kuna näk da paap; køøre ajiem Wuuö Jwøk anëënö ki yi pöölö.",
                    "ID": "10"
                },
                {
                    "text": "Ni cään Wuuö Jwøki ki Modhe ni kööe,",
                    "ID": "11"
                },
                {
                    "text": "ni «Ŋurö mana ŋur jø Icrielli ki gøøni awïnynya. Ennø, caanï jïge ni kööï, ni ‹Kanyo tïm cäŋŋi ni manynya pädhö, uuno cämö ki rïŋö; ka amöölla thuwø uuno jäŋ ki møø, ni putu gø ŋäc møn ni beeye aani na Wuuö Jwøk na näk Jwøu.› »",
                    "ID": "12"
                },
                {
                    "text": "'Ba kanya tïme na abøøya møn, ajwëëyi aput öö ni pääŋge twïër; køøre ka amöölla lak twïër atïmö ni da thööy mo thööth.",
                    "ID": "13"
                },
                {
                    "text": "'Ba kanya ö thööy na talge, gïï møøk mo thenh thenh mo reep mo caala bøøge mo kwön ajoot piny dï paap, ni piny ege gääbö bäre.",
                    "ID": "14"
                },
                {
                    "text": "'Ba kanya ö jø Icrielli na jootge gø, kiper na kucge tier gïnögø, gena cäänö yïthakicge keerge ni köge, ni «?Man agïnaŋø?» Køøre Modhe aköö jïge, ni «Gïnögø beeye møø mana cïp Wuuö Jwøki jïïu kiper nee cammu.",
                    "ID": "15"
                },
                {
                    "text": "Gïna caan Wuuö Jwøki kiper gïnögø beeye en, ena köö, ni ‹Ŋati man nø wär cuŋ kanya ciel ki møø mo orømø kiper cam mare. U doo lwötö ki kar rumi mana cwøl ni omer jï ŋati man nø, ki køør kwään jiy moa en yo oduŋkaara mar ŋati man nø.› »",
                    "ID": "16"
                },
                {
                    "text": "Kanyøgø jø Icriel gïna caan jïge atïïcge. Ni cuŋge ki muunni, ni jø møøk dëëtge cooŋa mo thööth ni møøk cooŋa mo nøk.",
                    "ID": "17"
                },
                {
                    "text": "'Ba kanya rømge gø ki rumi mana cwøl ni omer, ŋata no cuuŋö ki mo thööth, bäŋgø mo odööŋ wøk wïth moe. Ŋata näk cooŋa mo nøk thuwø bäŋgø mo orëëm wïth moe. Ŋati man nø cooŋa mo orømø kiper cam mare.",
                    "ID": "18"
                },
                {
                    "text": "Ni kö Modhe jïge, ni «Kär dee ŋat mo wëëö ri mare kiper amöölla mør.»",
                    "ID": "19"
                },
                {
                    "text": "'Ba luum Modhe kärge leŋø. Køøre jø møøk dëëtge thäk moge akange kiper amöölla, ni ö moa kange ni jït yïthge ki twöŋi ni kwäkge. Ni ö Modhe ni put wëër ki geni.",
                    "ID": "20"
                },
                {
                    "text": "'Ba geni ka amöölla cooth muunni wø cooŋge cooŋø, ni ŋati man nø cooŋa mo orømø kiper cam mare. 'Ba kany wø lëënh cäŋŋi, muunni moa en dï pwöla puta leenyø.",
                    "ID": "21"
                },
                {
                    "text": "'Ba kanya tïme na bïcier nïne, gena cuuŋö ki muunni mo orømø kiper nïne ariiø. Ni ö ŋati man nø ni jïte ki kar rumme ariiø, ni rømge ka rumi mana cwøl ni omer. 'Ba kanya ö wïth lwaae na caange gø jï Modhe,",
                    "ID": "22"
                },
                {
                    "text": "Modhe aköö jïge, ni «Gïna caan Wuuö Jwøki beeye en, ena köö, ni ‹Diøø beeye cäŋ jwömö, ni beeye cäŋ jwömö mana en kur keere na mar Wuuö Jwøk. Dïcäŋi deellu gïïa dou deelø, ni thaallu gïïa dou thaalø, ni kannu moa näk odööŋ jïïu kiper amöölla.› »",
                    "ID": "23"
                },
                {
                    "text": "Køøre moa näk odööŋ aputge kan kiper amöölla, kaawat mana caani ya Modhe jïge. 'Ba bäŋgø mo okwäk wala mo yie ojïtö ki twöŋi.",
                    "ID": "24"
                },
                {
                    "text": "Ni kö Modhe, ni «Cammu muunni moøgø dïcäŋi. Kiper dïcäŋi en beeye cäŋ jwömö na mar Wuuö Jwøk; ni bäŋ møø mo jootu dïcäŋi dï pwöla.",
                    "ID": "25"
                },
                {
                    "text": "'Ba ki yïth nïne moa näk abïciel, løny jïïu ki man cuuŋu ki muunni; 'ba no tïme na bïriet nïne na näk cäŋ jwömö, tïmö ni bäŋgø.»",
                    "ID": "26"
                },
                {
                    "text": "Køøre kanya tïme na ri bïriet nïne, jø møøk dëëtge aa wøk nee cuŋge kiper dëëtge; 'ba bäŋgø mo ege joodø.",
                    "ID": "27"
                },
                {
                    "text": "Kanyøgø Wuuö Jwøk aköö jï Modhe, na «?A këël kany mo nyïëdi nø no bëëdu nou kweeyø ki man gwøgu ciik 'moa ki gïïa cema?",
                    "ID": "28"
                },
                {
                    "text": "Ennø, a na Wuuö Jwøk, uuna mooa ki cäŋ jwömö. Kiper manøgø nø, u mooa mooø ki muunni ma kar nïne ariiø ri bïcier nïne. Ŋati man nø beerra man bëëde kare, ni bäŋe dhaanhø mo paany ree kare ri bïriet nïne.»",
                    "ID": "29"
                },
                {
                    "text": "Køøre jiy ajwöm ri bïriet nïne.",
                    "ID": "30"
                },
                {
                    "text": "Kanyøgø jø Icriel nyeŋ møø acwølge ni meena. 'Ba møø manøgø tar ni caala nyeŋ nyïmi, ni ŋweethe caala møø mo okïthö ki maar kïc.",
                    "ID": "31"
                },
                {
                    "text": "Køøre Modhe aköö, ni «Gïna caan Wuuö Jwøki beeye en, ena köö, ni ‹Beerra man känu ki møø mo røm ka rumi mana cwøl ni omer ni päŋ. Ni bëëde ni you kanø ki yïth beenhnhe mou bëët, kiper nee møø mana caama uuni ki gøøni dï paap kanya käla uuni wøk ki yi Ijep nee joot beenhnhe moøgø.› »",
                    "ID": "32"
                },
                {
                    "text": "Kanyøgø Modhe aköö jï Aran, ni «Lwötï ki dak ni kïthï yie ki meena mo røm ka rumi mana cwøl ni omer, ni cïbï dak manøgø nyïm Wuuö Jwøk, nee bëëde no okanø këël yïth beenhnhe mou bëët.»",
                    "ID": "33"
                },
                {
                    "text": "'Ba kaawat mana ö Wuuö Jwøki na kööm Modhe, Aran acøø ni cïp dak manøgø piny nyïm acanduk man wø nyooth luumma tuut Jwøki ki jiy, kiper nee kan.",
                    "ID": "34"
                },
                {
                    "text": "'Ba jø Icriel abëëdö ni cama meena ki cwiiri ma pïëraŋween këël mana pïïcge yi ŋöömma bëët jiyi yie. Ni putge bëëtö ni ge cama gø këël mana pïïcge keew mar ŋööm jø Keenan.",
                    "ID": "35"
                },
                {
                    "text": "'Ba rumi mana cwøl ni omer yïthe apaar tïmö na rumi aciel mar rumi mana cwøl ni iipa.",
                    "ID": "36"
                }
            ]
        },
        {
            "ID": "OT:EXO.17",
            "name": "Bwøth Wøk 17",
            "text": [
                {
                    "title": "Kanya Ö Jwøki Na Tïïc Pïï Nee Kwönge Wøk Ki Yi Kïdi ",
                    "text": "'Ba lwaa Icriel bäre atïŋŋö ki dï paap Cin ni cääthge ki køør mana caan Wuuö Jwøki, ni tïïcge twïër marge Rapidim; 'ba atïmö ni bäŋ pïï mo maathge.",
                    "ID": "1"
                },
                {
                    "text": "Kiper manøgø nø, jiy atïïö ko okiera dëër Modhe ni köge, ni «Mooyu wa ki pïï mo maathwa.» Ni kö Modhe jïge, na «?Aperŋø ni tïïu ko okiera dëëra en? ?Aŋø ni päänynyu Wuuö Jwøk en?»",
                    "ID": "2"
                },
                {
                    "text": "'Ba jiy anäk riewi kaace ni ge manynya pïï; ni ŋurge ki nyeŋ Modhe ni köge, na «?Aŋø na kälï wa wøk ki Ijep, ni 'nägï wa ki riew ko obwöre mowa ki lääc paac mowa en?»",
                    "ID": "3"
                },
                {
                    "text": "Ni ö Modhe ni jwöŋe jï Wuuö Jwøk, ni kööe, na «?Agïnaŋø noo tïïa jï jøøi ennø? Gena løny ni ge manynya aani naa këërge ki kïte.»",
                    "ID": "4"
                },
                {
                    "text": "Køøre Wuuö Jwøk aköö jï Modhe, ni «Cør dï jiy ni lwötï ki jø døøŋŋø røk jø døøk Icriel, ni kwanyï athøra mana gøøyï naam ki gø ni aayu ki geni.",
                    "ID": "5"
                },
                {
                    "text": "'Ba aani, aano cuŋŋi nyïmï bäät kïdi kaace buut Kïn Körëp; ni gøøyï kïdi manøgø, ni ö pïïyi ni kwönge wøk ki yie, nee jiy mäthge ki pïï.» Ni ö Modhe ni tïïc gïnögø ni nëënö jï jø døøk Icriel.",
                    "ID": "6"
                },
                {
                    "text": "Ni ö Modhe ni cwøl nyeŋ kaace ni Meriba, kiper beeye kanya ö jø Icrielli na tïïge ko okiera yie, ni cwøl gø thuwø ni Maca, kiper beeye kanya ö jø Icrielli na päänyge Wuuö Jwøk yie, ni köge, na «?Aŋø, Wuuö Jwøk ena buutø, wala jïre bäär?» ",
                    "ID": "7"
                },
                {
                    "title": "Kanya Ö Jø Icrielli Na Böötge Jø Amalëk Ri Leny",
                    "text": "Køøre jø Amalëk aöö ni këëtge ki jø Icriel Rapidim.",
                    "ID": "8"
                },
                {
                    "text": "Ni kö Modhe jï Jøcua, ni «Kwänyï ki jiy, ni cou wøk ni këëdu ki jø Amalëk. Diøø aano cuŋŋi wï kïdi maal na athøny Jwøk ena cera.»",
                    "ID": "9"
                },
                {
                    "text": "Ni tïïyi Jøcua kaawat mana caani ya Modhe jïgø, ni këëtge ki jø Amalëk; ni ö Modhe ka Aran ki Ur ni cige wï kïdi maal.",
                    "ID": "10"
                },
                {
                    "text": "'Ba kar kaaca kany wø tïm Modhe ni ceŋŋe tïŋe maal, jø Icriel puta rëëmmö; ni kany wø dwøk ceŋŋe piny, jø Amalëk puta rëëmmö.",
                    "ID": "11"
                },
                {
                    "text": "'Ba ceŋ Modhe aööl; ni ö Aranni ki Ur ni lwötge ki kïdi ni cïpge gø piny, ni ö Modhe ni pï piny bäät gø; ni ö Aranni ki Ur ni jølge ceŋ Modhe, ni dhaanhø aciel ena ri cere man ni dhaanhø maya ena ri cere maya. Ni put ceŋ Modhe bëëtö ni teek këël mana päth cäŋŋi.",
                    "ID": "12"
                },
                {
                    "text": "'Ba Jøcua jø leny mo jø Amalëk abööte ri leny manøgø.",
                    "ID": "13"
                },
                {
                    "text": "Køøre Wuuö Jwøk aköö jï Modhe, ni «Göör gïnögø piny yi warakata na gïn ma gïr par wïc, ni caanï gø ni wïnyö jï Jøcua, kiper acaara mo di caarø kiper jø Amalëk otïïa ni bäŋgø bäät piny na bäre bäre.»",
                    "ID": "14"
                },
                {
                    "text": "Ni ö Modhe ni tïïe ki gïn wø cïp olämme bääte, ni cwøl nyeŋ gø ni «Wuuö Jwøk beeye bëëra mara».",
                    "ID": "15"
                },
                {
                    "text": "Ni kö Modhe, ni «Wuuö Jwøk akööŋ, ni kööe, ni ‹A na Wuuö Jwøk, jïra poot da leny ki jø Amalëk këël yïth beenhnhe moge bëët.› »",
                    "ID": "16"
                }
            ]
        },
        {
            "ID": "OT:EXO.18",
            "name": "Bwøth Wøk 18",
            "text": [
                {
                    "title": "Kanya Lïïm Jëthrö Baŋ Cø Nyaare Ma Modhe Ni Pwöny Gø ",
                    "text": "'Ba kwääc lam mar jø Midien na näk Jëthrö wää cï Modhe, gïïa tïïc Jwøki bëët kiper jiye ma jø Icriel ki Modhe, ni beeye mana ö Wuuö Jwøki na käl jø Icriel wøk ki yi Ijep, awïnynye.",
                    "ID": "1"
                },
                {
                    "text": "'Ba Jëthrö nyaare ma Dhipöra na näk cï Modhe, na jääŋ Modhe baŋe, ee nø pänhnhö kar kaaca,",
                    "ID": "2"
                },
                {
                    "text": "ki wääte karge riet. 'Ba wääte moøgø, nyeŋ maya cwøl ni Gërcöm, kiper wänni ma Modhe aköö, ni «Aana bëëdö ni aana wëëllö po juurre møøk mo path.»",
                    "ID": "3"
                },
                {
                    "text": "Ni nyeŋ maya cwøl ni Eliëdher, kiper wänni ma Modhe aköö, ni «Jwøk na näk Jwø kwara bee eni na køny aani, ni käl aani wøk dho opëëllö mar Peerø.»",
                    "ID": "4"
                },
                {
                    "text": "Køøre Jëthrö wää cï Modhe aö baŋ Modhe dï paap yi twïër kanya en yie buut Kïn Jwøk, ni wäät Modhe ki cï Modhe cäädhi ka eni ciel.",
                    "ID": "5"
                },
                {
                    "text": "Ni ö Jëthrö ni jääge ki dwøl baŋ Modhe ni kööe, ni «Aana Jëthrö wää cïïï; aani ki cïïï ko obwöre moï karge riet waana ö baŋï.»",
                    "ID": "6"
                },
                {
                    "text": "Kanyøgø Modhe aput aa wøk kuna røømge ki wää cïïe, ni këël cøŋŋe piny ni nuum dhi gø ni määtha gø, ni putge dëëtge pëënynyö ki jööt dëël marge, ni dønyge yo oduŋkaara.",
                    "ID": "7"
                },
                {
                    "text": "Ni ö Modhe ni caan gïïa tägö bëët jï wää cïïe, ni beege gïïa tïïc Wuuö Jwøki dëër Peerø ki jø Ijep kiper jø Icriel, këël gïïa leth bëët na pïï bäät jø Icriel ri wääth, ki mana ö Wuuö Jwøki thuwø na køny geni.",
                    "ID": "8"
                },
                {
                    "text": "Ni ö Jëthrö ni mïn yie ki gïïa beyø na tïïc Wuuö Jwøki kiper jø Icriel, na køny geni ceŋ jø Ijep.",
                    "ID": "9"
                },
                {
                    "text": "Køøre Jëthrö aköö, ni «Pwøc en jï Wuuö Jwøk na køny uuni ceŋ jø Ijep ki cer Peerø. Bee eni na køny jø Icriel ceŋ jø Ijep.",
                    "ID": "10"
                },
                {
                    "text": "Kawaane ajooda møn ni Wuuö Jwøk dwøŋŋa eni ki juu bëët, kiper køny manøgø atïïe kiper atöör mana tïïc jø Ijepi bäät jø Icriel.»",
                    "ID": "11"
                },
                {
                    "text": "Kanyøgø Jëthrö wää cï Modhe akännö ko olämi man wø waaŋ ko olämme møøk ni cïp ge jï Jwøk, ni ö Aranni ki jø døøŋŋø bëët mo jø Icriel ni öge kiper nee ge cämge na aciel ki Jëthrö wää cï Modhe nyïm Jwøk.",
                    "ID": "12"
                },
                {
                    "text": "'Ba na tïme na aruunnø man, Modhe apï piny kiper nee luup jiy ŋøle. Ni ö jiyi ni cuŋge nyïm Modhe ki mana täge ka amöölla këël abøøya.",
                    "ID": "13"
                },
                {
                    "text": "'Ba kanya ö wää cï Modhe na joot gïïa tïïc Modhe bëët kiper jiy, Modhe apëënynye ni kööe, na «?Agïnaŋø ni tïïyï en kiper jiy? ?Aperŋø ni tïme ni luup jøøi bëët ŋøla ïïni keerï en, ni jiy bëët cuŋŋö nyïmï ki mana täge ka amöölla këël abøøya?»",
                    "ID": "14"
                },
                {
                    "text": "Køøre adwøk Modhe jï wää cïïe ni kööe, ni «Beeye kiper jiy atïmö ni ööa baŋa kiper nee luup moo ŋøl Jwøki kiperge nee pëënyge ki aani.",
                    "ID": "15"
                },
                {
                    "text": "Ni kany wø tïme ni da luup yïthakicge, ge ööa baŋa, ni ŋøla luum ŋati man nø piny ki wati, ni pwönynya geni ki ciik Jwøk.»",
                    "ID": "16"
                },
                {
                    "text": "'Ba wää cï Modhe aköö jï Modhe, ni «Gïnögø ni tïïyï enø patha wøp.",
                    "ID": "17"
                },
                {
                    "text": "Ka adïëri møn, ïïni ki jøøgø bëët ni en buutï yøø, u ööl; kiper tïïc manøgø teek kiperï kiree, ni ba løny ki tïïc jïrï ï keerï.",
                    "ID": "18"
                },
                {
                    "text": "'Ba ennø, wïny luubö mara mano caana jïrï. 'Ba Jwøk oen buutï. Gïna diï tïïö beeye en; ï doo cuŋŋö nyïm Jwøk kiper jøøgø, ni caanï luup bëët mo wø tägi yïthakicge jï Jwøk.",
                    "ID": "19"
                },
                {
                    "text": "Ni pwönynyï geni ki ciik ki gïïa cem Jwøki, ni nyoothï jöö jïge mana dege cäädhö ki gøøni ki gïïa dege tïïö.",
                    "ID": "20"
                },
                {
                    "text": "Køøre thuwø ï doo jëëdö røkge bëët ki jiy mo nyeŋge reegø mo lwäär ki Jwøk, na jiy mo di ŋäädhö, na jiy mo män ki møt; ni tïïyï geni na wïth jø Icriel, ni tïmge na kwääri mo lwaa jiy ma kume ki ma dïpe ki ma pïërobïïci ki mo opaarri.",
                    "ID": "21"
                },
                {
                    "text": "Ni ö jøøgø ni tïmge ni luup mo jiy ŋøla geni cooth. 'Ba kany wø näk mo da luubö mo teek, dege bwödha nyïmï. 'Ba luubö mo jööt jaak, dege ŋølø keerge. Køøre nø, tïïc marï doo tïmö ni jööt, ni tïm tïïci ni nywaaga uuni ki jøøgø bëët.",
                    "ID": "22"
                },
                {
                    "text": "Ni näk mo gïna caana jïrï enøgø tïïyï tïïö, ni ö Jwøki thuwø ni kööm ïïni na enøgø nø, doo løny jïrï ki man cuŋŋï niï teek. Køøre jøøgø bëët doo døøa kwörge ni yïthge met.»",
                    "ID": "23"
                },
                {
                    "text": "Kanyøgø Modhe dwør wää cïïe aleŋe, ni tïïc gïïa caan wää cïïe jïre bëët.",
                    "ID": "24"
                },
                {
                    "text": "Ni ö Modhe ni put jëëdö ki jiy mo nyeŋge reegø dëët jø Icriel bëët, ni tïïc geni na wïth jiy, na kwääri mo lwaa jiy ma kume ki ma dïpe ki ma pïërobïïci ki mo opaarri.",
                    "ID": "25"
                },
                {
                    "text": "Ni ö jøøgø ni tïmge ni ge ŋøla luup jiy cooth. 'Ba luup moa teek wø bwøthge nyïm Modhe, ni ö luupi moa jööt jaak ni tïme ni ŋøla ge keerge.",
                    "ID": "26"
                },
                {
                    "text": "Køøre Modhe wää cïïe ajiedhe, ni ö wää cïïe ni aae, ni døø poge.",
                    "ID": "27"
                }
            ]
        },
        {
            "ID": "OT:EXO.19",
            "name": "Bwøth Wøk 19",
            "text": [
                {
                    "title": "Kanya Ö Jwøki Na Cääne Ki Modhe Bäät Kïn Caynay ",
                    "text": "'Ba na tïme na dää dwäde ni jø Icriel onø ö wøk ki yi ŋööm Ijep, dïcäŋ manøgø kiree gena pïï dï paap Caynay.",
                    "ID": "1"
                },
                {
                    "text": "'Ba kar kaaca ge tïŋŋi ka Rapidim ni pïïcge dï paap Caynay, ni tïïcge twïër marge dï paabøgø buut Kïn Caynay.",
                    "ID": "2",
                    "comment": "Kïn Caynay ki kwör møøk di cwølø ni Kïn Körëp."
                },
                {
                    "text": "Ni ö Modhe ni ci maal bäät kïdi nee røømge ki Jwøk, ni ö Wuuö Jwøki ni cääne ki Modhe ki bäät kïdi, ni kööe, ni «Caanï jï nyïïkwaac Jeekap na näk jø Icriel ni kööï jïge,",
                    "ID": "3"
                },
                {
                    "text": "ni ‹Uuni ki dëëtu kiree gïna tïïa dëët jø Ijep ajootu ki nyeŋŋu, na käla uuni wøk ki Ijep, ni gwøa uuni kaa man wø ö odhuuthi wø käär nyaare ki bwöpe, ni käla uuni baŋa.",
                    "ID": "4"
                },
                {
                    "text": "'Ba ennø, ni näk mo luumma wïnynyu wïnynyö na adïëri møn, ni gwøgu gïna tuuda ki uuni, u puta tïmö ni uuna 'moa dï wïth juurre bëët, kiper piny bäre beeye mara;",
                    "ID": "5"
                },
                {
                    "text": "ni tïmu ni uuna dïlämme mo tuuŋ kwär jïra, ni uuna wï jur mo ena kur keere.› Moøgø beege luup moo caanï jï jø Icriel.»",
                    "ID": "6"
                },
                {
                    "text": "Køøre Modhe aduu piny ni cwøl jø døøŋŋø mo jø Icriel, ni peeth luup moøgø bëët nyïmge, ni beege luup moa cem Wuuö Jwøki jïre.",
                    "ID": "7"
                },
                {
                    "text": "Kanyøgø aløk jø Icrielli bëët ki dwøl aciel ni köge, ni «Luup bëët moa caan Wuuö Jwøki tïïcwa tïïö.» Ni ö Modhe ni dwøk luubö mana caan jiyi baŋ Wuuö Jwøk.",
                    "ID": "8"
                },
                {
                    "text": "Ni kö Wuuö Jwøki jï Modhe, ni «Ka adïëri møn, a ööa baŋï naa ööi ka yi pöölö mo cøl, kiper nee luup moo cara ki ïïni nee wïny jiyi, niï ŋääthge na bäre bäre thuwø.» Køøre Modhe luubö mana caan jøøgø aput caan jï Wuuö Jwøk.",
                    "ID": "9"
                },
                {
                    "text": "Ni cäŋ Wuuö Jwøki köö jï Modhe, ni «Ci baŋ jø Icriel ni døøyï ge mo waany dïcäŋ man ki dïcäŋ mar diøø, ni penyge abïïe moge;",
                    "ID": "10"
                },
                {
                    "text": "ni jiiŋge dëëtge kiper dää nïne, kiper noo tïme na dää nïne, a na Wuuö Jwøk a ööa piny bäät Kïn Caynay naa nëënö jï jø Icriel bëët.",
                    "ID": "11"
                },
                {
                    "text": "'Ba wärï tïïï ki keew lak kïdi manøgø bäre kiper jiy, ni kööï jïge, ni ‹Gwøgu rou ni ba cou maal bäät kïdi, ni kär nou guta keew manøgø; no dee dhaanhø mo guta kïdi manøgø jaak, ka adïëri møn, ŋatøca put ka 'näk.",
                    "ID": "12"
                },
                {
                    "text": "Kär dee dhaanhø mo gut ŋatøgø, 'ba eni wär këëri ki kïte wala ka athëëre; këël lääy wala dhaanhø, ba doo bëëdö ni kwøw këët.› 'Ba kanyo köök tuuŋŋi ni dwøre bäär, kar kaaca nø jø Icriel wär öge buut kïdi.»",
                    "ID": "13"
                },
                {
                    "text": "Køøre Modhe aduu piny ki bäät kïdi ni ö baŋ jiy ni døøc jiy mo waany, ni ö jiyi ni penyge abïïe moge.",
                    "ID": "14"
                },
                {
                    "text": "Ni kö Modhe jï jiy, ni «Jiiŋŋu dëëtu kiper dää nïne; kär dee ŋat mo ci baŋ dhaagø.»",
                    "ID": "15"
                },
                {
                    "text": "'Ba kanya tïme na dää nïne, ni piny amöölla, bäät kïdi aput jïtö ki køth mo pöödö, ka agaackøth mo mal, ki pöölö mo cøl; ni ö dwølli mo päl ma dwør tuuŋ ni wïnye. Køøre jiy moa en twïër bëët dëëtge aput tïmö ni kwanynyi.",
                    "ID": "16"
                },
                {
                    "text": "Ni ö Modhe ni käl jiy wøk ki yi twïër nee røømge ki Jwøk; ni putge cuŋŋö tier kïdi piny.",
                    "ID": "17"
                },
                {
                    "text": "Kar kanyøgø Kïn Caynay atïmö na jïrö bäre, kiper mana ö Wuuö Jwøki na ö bäät kïdi manøgø ki maac. Ni put jïrö tïmö ni nyäälö bäät kïdi kaamar jïc dwaar, ni ö kïdi manøgø bäre ni put tïmö ni jäŋŋi døc.",
                    "ID": "18"
                },
                {
                    "text": "'Ba kanya tïme ni dwør tuuŋ jwöŋi ni cäätha maal ni døøŋŋø døøŋŋø, Modhe aluupö ni dwøgi ya Wuuö Jwøki jïgø ki dwør odäru.",
                    "ID": "19"
                },
                {
                    "text": "Ni put Wuuö Jwøki öö bäät Kïn Caynay, wï kïdi kiree; ni ö Wuuö Jwøki ni cwöl Modhe baŋe wï kïdi manøgø, ni put Modhe ci maal.",
                    "ID": "20"
                },
                {
                    "text": "Køøre Wuuö Jwøk acäänö ki Modhe, ni kööe, ni «Ci piny, ni köömmï jiy nee keew mara ba kaalge ki man neenge aani, a na Wuuö Jwøk, kiper jø okaal gø bëët puta thøø.",
                    "ID": "21"
                },
                {
                    "text": "Ni caanï gø jï dïlämme thuwø mo wø nyänh buuta nee dëëtge døøcge mo waany, kiper nee ge ba nääa, a na Wuuö Jwøk.»",
                    "ID": "22"
                },
                {
                    "text": "'Ba Modhe aköö jï Wuuö Jwøk, ni «Jiy ba løny ki man öge bäät Kïn Caynay, kiper waana cemï ni kööï, ni ‹Tïïu ki keew lak kïdi manøgø bäre, nee kïdi manøgø bëëde na kïdi mo ena kur keere.› »",
                    "ID": "23"
                },
                {
                    "text": "Køøre Wuuö Jwøk aköö jï Modhe, ni «Ci piny ni cäŋï duu maal, ni löömmu ka Aran; 'ba dïlämme ki jiy møga kär wëëk kaal keew nee öge baŋa, a na Wuuö Jwøk, kiper nee ge ba nääa.»",
                    "ID": "24"
                },
                {
                    "text": "Ni ö Modhe ni put ö piny baŋ jiy ni caan dwørøgø jïge.",
                    "ID": "25"
                }
            ]
        },
        {
            "ID": "OT:EXO.20",
            "name": "Bwøth Wøk 20",
            "text": [
                {
                    "title": "Kanya Ö Jwøki Na Cïp Ciik Moa Näk Apaar",
                    "text": "'Ba Jwøk luup moi bëët acaane, ni kööe,",
                    "ID": "1"
                },
                {
                    "text": "ni «Beeye a na Wuuö Jwøk na näk Jwøu, na käl uuni wøk ki yi ŋööm Ijep, paana näk po laŋ.",
                    "ID": "2"
                },
                {
                    "text": "«Kär dee juu møøk jïrï këët nyïma.",
                    "ID": "3"
                },
                {
                    "text": "«Kär dëërï tëëŋŋï ki kït gïn mør jaak mo caala kït gïrpiny mo ena maal, wala mo ena bäät piny, wala mo ena yi naam.",
                    "ID": "4"
                },
                {
                    "text": "Kär geni lamï, ni ba tïnynyï geni, kiper aani na Wuuö Jwøk na näk Jwøï, aana Jwøk ma ŋat keec, ni jø wø män ki aani, gïïa bacge kïtha bäät obwöre moge ni jääla geni këël dää beenhnhe, ni put pïï ri ŋweer beenhnhe.",
                    "ID": "5"
                },
                {
                    "text": "'Ba jø wø mëër ki aani ni wø gwøk ciik 'moa, mëëya ni wø ba jøøl nyoodha nyoodhø jïge, këël mano pïïe ri jiy ma kum kum.",
                    "ID": "6"
                },
                {
                    "text": "«Kär nyeŋ Wuuö Jwøk na näk Jwøï cwølï jaak, kiper ŋat wø cwøl nyeŋ Wuuö Jwøk ki jaak ba doo wec Wuuö Jwøki ka ajäla.",
                    "ID": "7"
                },
                {
                    "text": "«Caar wïïï ki cäŋ jwömö, nee bëëde ni ena kur keere na mar Jwøk.",
                    "ID": "8"
                },
                {
                    "text": "Tïïï ki nïne abïciel, ni tïïyï tïïe moa diï tïïö bëët ki yïth nïne moøgø.",
                    "ID": "9"
                },
                {
                    "text": "'Ba bïriet nïne beeye cäŋ jwömö jï Wuuö Jwøk na näk Jwøï. Kär dee gïn mo tïïyï dïcäŋöce, ïïni wala wäädï wala nyaarï, wala ŋat tïïc marï ma dïcwøø wala ma dhaagø, wala lääc paac moï, wala wëëllö mo path mo bëëdö ka ïïni.",
                    "ID": "10"
                },
                {
                    "text": "Kiper Wuuö Jwøk maal ki piny ki näm ki gïïa en yïthge bëët acwääe ki nïne abïciel, ni jwöm ree ri bïriet nïne. Kiper manøgønø, Wuuö Jwøk cäŋ jwömö agwïëdhe ni tïïc gø na cäŋ mo ena kur keere.",
                    "ID": "11"
                },
                {
                    "text": "«Wøør wäru ki meru, kiper nee nïr kwøw moï thöönhge yi ŋöömmo cïp Wuuö Jwøki na näk Jwøu jïïu.",
                    "ID": "12"
                },
                {
                    "text": "«Kärï nägö ki dhaanhø.",
                    "ID": "13"
                },
                {
                    "text": "«Kärï kännö ki luk.",
                    "ID": "14"
                },
                {
                    "text": "«Kärï kwätö.",
                    "ID": "15"
                },
                {
                    "text": "«Kärï cäänö ki tööt dëër wadu.",
                    "ID": "16"
                },
                {
                    "text": "«Kär cwïnyï päl ki po wadu; ni ba päth cwïnyï kiper cï wadu, wala ŋat tïïc mare ma dïcwøø wala dhaagø, wala rwaath mare wala arëën mare; këël gïn mør jaak mo mar wadu, kär cwïnyï päl kipere.»",
                    "ID": "17"
                },
                {
                    "text": "'Ba kanya ö jiyi bëët na jootge gø ni køth pöödö, na agaackøth mal, ni tuuŋ jwöŋö, ni kïdi duuŋ ki jïrö, jiy dëëtge aput tïmö ni kwanynyi, ni cuŋge kany mo bäär.",
                    "ID": "18"
                },
                {
                    "text": "Køøre gena köö jï Modhe, ni «Beerra man tïme ni cäänö ïïni ki dëërï kiree ki waani; luubö marï leŋwa leŋø. 'Ba kiper nee wa ba thøwa, beerra man ba cään Jwøki ki waani.»",
                    "ID": "19"
                },
                {
                    "text": "'Ba Modhe aköö jïge, ni «Käru lwäyö; kiper Jwøk ööi ni päänynya uuni, nou bëëdu nou lwäär ki eni, kiper nou ba bääyu.»",
                    "ID": "20"
                },
                {
                    "text": "Kar kanyøgø jiy aput cuŋŋö kany mo bäär, ni ö Modhe ni put nyiik buut pöölla cøl kanya en Jwøki yie. ",
                    "ID": "21"
                },
                {
                    "title": "Ciik Kiper Gïn Wø Cïp Olämme Bääte",
                    "text": "Køøre Wuuö Jwøk aköö jï Modhe, ni «Caanï jï jø Icriel ni kööï, ni ‹Uuni ki dëëtu kiree aana jootu naa cäänö ki uuni naa ena maal.",
                    "ID": "22"
                },
                {
                    "text": "Kär a rwöpu ki juu møøk; juu mo tïïc ka warkey wala juu mo tïïc ka gwel-bïrö kär tïïyu kiper dëëtu.",
                    "ID": "23"
                },
                {
                    "text": "« ‹Wäru tïïu jïra ki gïn wø cïp olämme bääte mo tïïc ko odhöönh, ni cïpu bääte ko olämme mo wø waaŋ ko olämme mo wø duunni ki mëër, ni cïpu røk rööm mou ki rwädhe mou. Ki yïth kwöro wäŋŋa bëët ni wïc di parø ki aani, aani, a ööa baŋu kaaca ni gwïëdha uuni.",
                    "ID": "24"
                },
                {
                    "text": "'Ba ni näk mou tïïö jïra ki gïn wø cïp olämme bääte ki kïte, kär nou tïïya gø ki kïte mo otøø, kiper ni näk mo you gudö ki nywïënyö mar tøk, u pääta gøøni.",
                    "ID": "25"
                },
                {
                    "text": "Käru tïïö ki gïn wø cïp olämme bääte jïra mo dhaanhø etha maal ki bäät gïïa näk othørø, kiper nee ŋat wø edhi nee bathe ba joot jiyi.› »",
                    "ID": "26"
                }
            ]
        },
        {
            "ID": "OT:EXO.21",
            "name": "Bwøth Wøk 21",
            "text": [
                {
                    "text": "Wuuö Jwøk acäŋ cäänö ki Modhe ni kööe, ni «Moi beege ciik moo peedhï nyïm jø Icriel. ",
                    "ID": "1"
                },
                {
                    "title": "Ciik Kiper Bëët Laaŋe",
                    "text": "«Ni näk wadu ma ŋat Ibaru ŋeewï ŋeeø na laŋŋø, ï dee tïnynyö ki cwiiri abïciel; 'ba noo tïme na bïriet cwiiri eni doo wiiø ni aae jaak ni bäŋ gïn mo manynyi bääte.",
                    "ID": "2"
                },
                {
                    "text": "Ni näk mo ööa eni ki dëëre keere, eni doo aay keere; 'ba ni näk ma dhaanhø mo ööi ka cïïe, eni doo aay ki dhaagø mare.",
                    "ID": "3"
                },
                {
                    "text": "'Ba ni näk mo laŋŋø manøgø onyööm kwääye ki dhaagø, ni geno nyöödö ko obwöre ma cwøw wala ma mään, dhaagø manøgø ko obwöre moe doo dööŋ jï kwääye, ni ö eni ni aae keere.",
                    "ID": "4"
                },
                {
                    "text": "«'Ba ni näk mo laŋŋø manøgø mare caane caanø ki cwïnye bäre ni kööe, ni ‹Aani a mëër ki kwäärö mara ki dhaagø mara ko obwöre 'moa, naa ba many aay kaamar dhaanhø mo owiiø jaak,›",
                    "ID": "5"
                },
                {
                    "text": "kanyøgø nø, eni wär lwør kwääye ni käl gø nyïm jø ŋøl luup. Køøre dee dwøga paac, ni wëëk gø cuŋŋö ro odhuulu wala ri jaath dhi øtø, ni ö kwääye ni thuth ïth gø ki muda; køøre nø, eno put tïnynyö na bäre bäre.",
                    "ID": "6"
                },
                {
                    "text": "«'Ba ni näk mo da dhaanhø mo ŋeewa nyaare na ŋat tïïc jï dhaanhø mør, eni ba doo wiiø nee aae jaak kaamar laaŋe moa näk cwøw.",
                    "ID": "7"
                },
                {
                    "text": "Ni näk mo dhaaŋŋøgø ojøøl waŋ kwääye na jier gø kiper dëëre, eni dhaaŋŋøgø dee wëëga wïïl wøk. Eni dhaaŋŋøgø ba dee ŋeeø ki jiy mo wëëlle mo path, kiper wï gø akwøŋ maaŋŋø.",
                    "ID": "8"
                },
                {
                    "text": "'Ba ni näk mo mare mïëk jï wääde, dee gwøø ki køør kööŋŋö man wø tïïc dhaanhe kiper nyaare.",
                    "ID": "9"
                },
                {
                    "text": "Køøre ni näk mo ŋatøgø cäŋa nyöömmö ki dhaagø mør, cere ba doo teek ki man mooc dhaaŋŋa dïkwøŋ ki cam, ka abïï, wala ba dee wiiø ni ba ci baŋ gø na dhaagø.",
                    "ID": "10"
                },
                {
                    "text": "'Ba ni näk mo ŋatøgø gïïögø na adäk yøø ba tïïe jï dhaagø manøgø, dhaagø manøgø doo aay jaak, ni bäŋ gwel mo dwøgi. ",
                    "ID": "11"
                },
                {
                    "title": "Ciik Kiper Wëëye",
                    "text": "«Ŋato gøøc dhaanhø mør ni thøøe, ka adïëri møn, eni doo nääö.",
                    "ID": "12"
                },
                {
                    "text": "'Ba ni näk mo ba kame, ni gïno wär Jwøki jaak, kanyøgønø, a na Wuuö Jwøk, aano nyuuthi ki kany reŋ ŋatøgø yie.",
                    "ID": "13"
                },
                {
                    "text": "'Ba ni näk mo dhaanhø cwïnye ränynyö, ni 'näk wati ki riek waŋ, ŋatøgø këël ree ee kan buut gïn wø cïp olämme bääte mana näk mara cøøn, eni doo lwørø ni nääi.",
                    "ID": "14"
                },
                {
                    "text": "«Ŋato gøøc wänni wala menni, ka adïëri møn, eni doo nääö.",
                    "ID": "15"
                },
                {
                    "text": "«Ŋato kwal dhaanhø nee ŋeee wala joota cere jaak, ka adïëri møn, eni doo nääö.",
                    "ID": "16"
                },
                {
                    "text": "«Ŋato jaany wänni wala menni, ka adïëri møn, eni doo nääö.",
                    "ID": "17"
                },
                {
                    "text": "«Ni näk mo jiy ariiø wëër, ni ö dhaanhø acielli dïge ni këël dhaanhø maya ki kïdi, wala gøøya gø ni cere ee miiø, ni kär ŋatøgø thøw, 'ba eni bëëdö ni tuu no obut piny,",
                    "ID": "18"
                },
                {
                    "text": "kanyo thëëm dëëre ni ö maal ni caath tiete ni kwömö ka athøra, kanyøgønø ŋata gööyö enøgø dööŋ wøk ni bäŋ gïn mo tïïc dëëre. 'Ba kar kanya beet ŋatøgø piny ni kär tïïö dee coolø, ni tuu gø këël mano jöön dëëre na bäre bäre.",
                    "ID": "19"
                },
                {
                    "text": "«Ni näk mo dhaanhø laŋŋø mare ma dïcwøø wala ma dhaagø di pwödö ka athøra ni thøø cere, ŋata pöödö enøgø, bääte da kwör.",
                    "ID": "20"
                },
                {
                    "text": "'Ba ni näk mo ŋata pwöt enøgø obëëdö ki dïcäŋ aciel wala nïne ariiø ni kär thøw, ŋatøgø bääte bäŋ kwör; kiper beeye nyeŋ gwete.",
                    "ID": "21"
                },
                {
                    "text": "«Ni näk mo jiy ariiø këëdö, ni ö dhaanhø acielli dïge ni cöör dhaagø mo ŋëëte ena maal, ni ö nyilaalli mana en ec ni bwön wøk, këël na bäŋe gïn mo leth mo otägö dëër nyijøøgø, ka adïëri møn, ŋata cöör nyijøøgø enø doo cudö ki jammi moo many cø dhaagø manøgø bääte; ni cool gïïögø ki køør mano ŋøl jø wø ŋøl luup.",
                    "ID": "22"
                },
                {
                    "text": "'Ba ni näk mo da gïn mør mo otägö dëër mïïö, doo coolø ki køør mana tägö, kiper jwïëy cool ka jwïëy,",
                    "ID": "23"
                },
                {
                    "text": "ni waŋ cool ka waŋ, ni lëëö cool ka lëëö, ni cenø cool ka cenø, ni tielø cool ka tielø,",
                    "ID": "24"
                },
                {
                    "text": "ni waaŋ mar maac cool ka waaŋ mar maac, ni gïn mo ena dëël mo leth cool ka gïn mo ena dëël mo leth, ni pöödö cool ka pöödö.",
                    "ID": "25"
                },
                {
                    "text": "«Ni näk mo dhaanhø waŋ laŋŋø mare ma dïcwøø wala ma dhaagø ee gøø, ni løy waŋ laŋŋø manøgø, ŋatøgø laŋŋø mare dee wiiø nee aae jaak na kar waŋe na løy.",
                    "ID": "26"
                },
                {
                    "text": "Ni näk mo lëëc laŋŋø mare ma dïcwøø wala ma dhaagø ee tëëŋ wøk, eni laŋŋø mare dee wiiø nee aae jaak na kar lëëö mare. ",
                    "ID": "27"
                },
                {
                    "title": "Ciik Kiper Dhieŋ Mo Cööbö",
                    "text": "«Ni näk dhieŋ da dhaanhø ma dïcwøø wala ma dhaagø mo ee cwøbø, ni thøw ŋatøgø, ka adïëri møn, dhieŋ manøgø doo këërö ki kïte ni thøøe; ni ö rïŋŋe ni ba cami. 'Ba wää dhieŋŋi manøgø doo wiiø ni bäŋ gïn mo tïïc dëëre.",
                    "ID": "28"
                },
                {
                    "text": "'Ba ni näk mo dhieŋ manøgø wïnni ni cööbö dïkwøŋ cøøn, no ocar jiyi jï wänni nee koore na wøp, ni käri ya ŋatøgø tïïö, ni näk mo dhieŋ manøgø ocööpö ki dhaanhø ma dïcwøø wala ma dhaagø ni thøøe, dhieŋ manøgø doo këërö ki kïte ni thøøe, ni ö wää dhieŋŋi manøgøøni thuwø ni nääi.",
                    "ID": "29"
                },
                {
                    "text": "'Ba ni näk mo manynya jap cuut kwör bääte, eni jap cuut kwör moa manynyi bääte yøø, këël thööth ni nyïëdi cøøn, dee cïbö na kar jwïëy moe.",
                    "ID": "30"
                },
                {
                    "text": "Ni näk mo dhieŋ manøgø cwøpa nyilaal ma dïcwøø wala ma dhaagø, luubö manøgø doo ŋøla bäät wää dhieŋ manøgø ki køør ciik manøgø na aciel enø.",
                    "ID": "31"
                },
                {
                    "text": "Ni näk mo dhieŋ manøgø cwøpa laŋŋø ma dïcwøø wala ma dhaagø, wää dhieŋ manøgø doo cïpö ki gwel ma pïëradäk mo gwel-bïrö jï kwääc laŋŋø manøgø, ni ö dhieŋŋi manøgø ni këëri ki kïte ni thøøe.",
                    "ID": "32"
                },
                {
                    "text": "«Ni näk mo dhaanhø buur di jabø, wala mare koony ki buur ni wec gø jaak ni käre uumö, ni ö dhieŋ wala arëën ni päth yi buur manøgø,",
                    "ID": "33"
                },
                {
                    "text": "wää buurri manøgø doo cudö; eni doo cïpö ki gwel jï wää lääyi, ni ö dëër mana no othøw ni dööŋ jïre.",
                    "ID": "34"
                },
                {
                    "text": "«Ni näk mo da dhieŋ mar dhaanhø ni cwøp dhieŋ mar dhaanhø mør ni thøøe, dhieŋ mano kwøw enø dege dwøga pwödhö ni pääŋge gwete ni röömi; ni pääŋge dëër dhieŋ mana no othøw thuwø.",
                    "ID": "35"
                },
                {
                    "text": "'Ba ni näk mo dhieŋ manøgø ŋäc ni wïnni ni cööbö dïkwøŋ cøøn, ni käri ya wänni koorø na wøp, ka adïëri møn, wää dhieŋŋi manøgø doo cudö ki dhieŋ na kar dhieŋ, ni ö dëër mana no othøw ni dööŋe jïre.",
                    "ID": "36"
                }
            ]
        },
        {
            "ID": "OT:EXO.22",
            "name": "Bwøth Wøk 22",
            "text": [
                {
                    "title": "Ciik Kiper Cuut Jammi ",
                    "text": "«Ni näk dhaanhø dhieŋ wala diel ee kwalø, ni ŋaal gø wala ŋeewa gø, kuu manøgø doo cudö ki dhäk abïïc na kar dhieŋ mana kwale, wala dïëk aŋween na kar diel mana kwale.",
                    "ID": "1"
                },
                {
                    "text": "«Ni näk mo kuu omaaø ni turö ki øtø, ni gøøi ni thøøe, doo bäŋ kwöre.",
                    "ID": "2"
                },
                {
                    "text": "'Ba ni näk mo cäŋ onø tuulö bääte ni nääi, da kwöre. Ka adïëri møn, kuu manøgø doo na mare cuut cøøn. 'Ba ni näk mo bäŋ gïï cude ki ge kiper gïna kwale, eni doo ŋeeø na kar gïna kwale.",
                    "ID": "3"
                },
                {
                    "text": "'Ba ni näk mo lääy mana kwale ojoodø cere møn ni kwøw, nee dhieŋ wala arëën wala diel, dee coolø kwöre ariiø.",
                    "ID": "4"
                },
                {
                    "text": "«Ni näk mo dhaanhø lään paac mare ee køøl yi pwödhö wala ya ajïniina mo gïïa en yie onø kac, ni wec gø ni pööth yi pwöth ŋat mør mo poot kär kaaø, eni doo cudö røk liil moa en yi pwöthe wala ya ajïniina mare.",
                    "ID": "5"
                },
                {
                    "text": "«Ni näk mo dhaanhø juu moa en yi pwöthe nyebe nyebø, ni ö maaci manøgø ni nyaae ni gam luum ni pööth yi pwöth ŋat mør, ni waaŋ beel moa näk onø cooŋ wala beel moa näk poot kär kaaø, wala waaŋŋa pwödhö bäre, ka adïëri møn, ŋata nyep maac enø doo cudö.",
                    "ID": "6"
                },
                {
                    "text": "«Ni näk mo dhaanhø okän baŋ wati ki gwel wala gïï møøk, ni kwali bäät ŋatøgø, ni näk mo kuu manøgø omaaø, eni doo cudö kwöre ariiø.",
                    "ID": "7"
                },
                {
                    "text": "'Ba ni näk mo kuu manøgø kär maaø, wää øtø doo käla nyïm jø ŋøl luup, nee ŋäc møn ki man näk cere käre rwaak ri jap wati.",
                    "ID": "8"
                },
                {
                    "text": "Luup pïëm bëët moo tägi, nee kiper dhieŋ, wala kiper arëën, wala kiper diel, wala kiper abïï, wala kiper gïrpiny mo orwäänyö jaak, ni kö dhaanhe mørri, ni ‹Gïn beeye mara›, jøøgø na pïëmö yøø luubö marge dege käla nyïm jø ŋøl luup; ni ö ŋata jääl jø ŋøl luupi ni mare raac ni cude jï wati kwöre ariiø.",
                    "ID": "9"
                },
                {
                    "text": "«Ni näk mo dhaanhø bäät wati ee kännö ka arëën, wala dhieŋ, wala diel, wala lään paac mør jaak, ni thøøe wala da gïn mo otägö ree, wala maka ri leny ni bäŋ dhaanhø mo ojoot gø,",
                    "ID": "10"
                },
                {
                    "text": "jøøgø na ariiø yøø doo kööŋ nyïm Wuuö Jwøk, nee ŋäc møn ni ŋata kän bääte enøgø cere käre rwaak ri jap wati. Ni ö wää lääyi manøgø ni jïëc gø, ni ö ŋata rwääny gïnögø bääte ni ba cude këët.",
                    "ID": "11"
                },
                {
                    "text": "'Ba ni näk mo kwalla bääte møn, eni doo cudö jï wää lääyi manøgø.",
                    "ID": "12"
                },
                {
                    "text": "Ni näk mo ocam lään paapi, dëëre mana dööŋ enøgø dee käla paac na nyuudhi. Eni ba doo cudö kiper mana cami ya lään paapi.",
                    "ID": "13"
                },
                {
                    "text": "«Ni näk mo dhaanhø pëëö ki lään paac baŋ wati, ni jït dëër läänögø ki gïn mo leth wala ni thøøe ni wää gø tøør ree, ka adïëri møn, ŋata pëëö enøgø doo cudö.",
                    "ID": "14"
                },
                {
                    "text": "'Ba ni näk wää gø nutö ree, ŋatøgø ba doo cudö. Ni näk mo käl kiper nee wää gø cunni, wär cääp ki gät cuut. ",
                    "ID": "15"
                },
                {
                    "title": "Ciik Møøk Ma Teeŋi",
                    "text": "«Ni näk mo dhaanhø maaŋŋa wï nyakøø mo dëër dïcwøø poot kuue mo poot kär miiø, ni ci baŋ gø na dhaagø, eni na tïïc gïnögø enø doo köödö ki gwel køør nyaanøgø ni tïme na cïïe.",
                    "ID": "16"
                },
                {
                    "text": "'Ba ni näk mo wää nyaanøgø okweer na bäre bäre ki man cïp nyaare jï ŋatøgø, ŋatøgø doo cudö ki gwel mo caala mo wø køøl køør nyakøø mo dëër dïcwøø poot kuue.",
                    "ID": "17"
                },
                {
                    "text": "«Dhaagø mo tïïya tïï thïëth jaak kär weyu ni kwøw.",
                    "ID": "18"
                },
                {
                    "text": "«Ŋat mo oci baŋ lääy jaak ni mare niine ki gø, ka adïëri møn, ŋatøgø doo nääö.",
                    "ID": "19"
                },
                {
                    "text": "«Ŋat mo ocïpö ko olämi jï jwøk mør jaak, ni paa jïra, a na Wuuö Jwøk keera, wïïe doo dïdö na bäre bäre.",
                    "ID": "20"
                },
                {
                    "text": "«Käru bääyö dëër dhaanhø mo bëëdö na wëëllö mo path, ni ba tïïu ree ki gïn mo raac, kiper uuna bëëdö yi ŋööm Ijep ni uuna wëëlle mo path.",
                    "ID": "21"
                },
                {
                    "text": "«Kär dee dhaagø ma cï thøø wala dhaanhø ma kïïc mo caannu.",
                    "ID": "22"
                },
                {
                    "text": "'Ba ni näk mo ge you caannø, ni jwöŋge baŋa, a na Wuuö Jwøk, ka adïëri møn, kwac marge leŋa leŋø;",
                    "ID": "23"
                },
                {
                    "text": "ni ö wëërri mara ni jääŋŋa gø bäätu, ni tïïa uuni nou thøwu ri leny; ni ö määnni mou ni tïmge na määr thuunhnhi, ni ö obwöre mou ni tïmge na kïïe mo bäŋ wëëkge.",
                    "ID": "24"
                },
                {
                    "text": "«Ni näk mo dhaanhø aciel røk jiya moø bëëdö dïïu ni can yøø omäyö ki gwel baŋï ni cïpï gø jïre, ï ba doo tïmö na ŋat miï meeta gø bääte; gwetøgø ba diï lwørø baŋe nee duuge ni bääte da mëëdi.",
                    "ID": "25"
                },
                {
                    "text": "Ni näk ma abïï rïëp mar wadu iï kälö na dïgïti, wär dwøgï jïre kanyo poode ni cäŋ poot kär pädhö;",
                    "ID": "26"
                },
                {
                    "text": "kiper beeye mar rïëpa eni keere jïre, ni beeye abïï rïëp man wø rïëp dëëre ki gø. ?Aŋø, dagø mo odööŋ jïre këët mo rëëbe ki gø? Kanyo täk teeŋ gïnögønø, ni ö ŋata abïïne lwør ni jwöŋe ni pëënynya aani, eni dwøre leŋa leŋø, kiper aani a bëëdö ni yia met ki jiy.",
                    "ID": "27"
                },
                {
                    "text": "«Kär Jwøk janynyï, ni ba cienï kwääc pou.",
                    "ID": "28"
                },
                {
                    "text": "«Kärï ruu ki man laarï cïpö jïra ki muuy røk beel mo wø kayï, ki røk køøŋ nyïïomøki mo wø biiyï. Wäätu moa näk kaai bëët dou cïbö jïra.",
                    "ID": "29"
                },
                {
                    "text": "Kaai mo dhäk mou ki kaai mo dïëk mou dou cïbö jïra thuwø. Kaa man nø røk kaai moøgø kanyo nywøli doo bëëdö ki menni ki nïne abïriiø; 'ba no tïme na bäc nïne, dou cïbö jïra.",
                    "ID": "30"
                },
                {
                    "text": "«U doo bëëdö ni uuna jiy mo ena kur keerge jïra. Kiper manøgønø, u ba doo cämö ki rïŋö mo kwany no ocam lääy mørri paap; teeŋ rïŋö manøgø dou leeŋa baŋ guu.",
                    "ID": "31"
                }
            ]
        },
        {
            "ID": "OT:EXO.23",
            "name": "Bwøth Wøk 23",
            "text": [
                {
                    "title": "Ciik Møøk Ma Teeŋi ",
                    "text": "«Kär luubö ma luum tööt waayï. Kärï rööpö ki ŋat mo raac ki man cäänï ki luum tööt dëër dhaanhø mør.",
                    "ID": "1"
                },
                {
                    "text": "«Kärï dwätö ki jøøa thööth ki man tïïï ki gïn mo raac. Kärï cäänö ki luubö kar løøk niï caatha køør jøøa thööth kiper nee luubö mana näk adïëri daagï.",
                    "ID": "2"
                },
                {
                    "text": "Kär dhaanhø cwagï kar løøk kiper can mare.",
                    "ID": "3"
                },
                {
                    "text": "«Ni näk miï røømmø ki dhieŋ wala arëën mar nyimän marï no orwäänyö, ka adïëri møn, wär dwøk baŋe.",
                    "ID": "4"
                },
                {
                    "text": "Ni näk ma arëën dhaanhø mo män ki ïïni iï joodø no opädhö ni baa ena dïŋääe, kärï aay buute jaak; ka adïëri møn, eni diï kønyø ki tïŋ gø maal.",
                    "ID": "5"
                },
                {
                    "text": "«Luum ŋata can kär kaatï kar løøk.",
                    "ID": "6"
                },
                {
                    "text": "Bëëdï ni karï bäär ki luum løøk mo yie da tööt, ni ba ŋølï thøø bäät dhaanhø mo mare beer mo bäŋ gïn ee baaø, kiper aani, a na Wuuö Jwøk, jøøa reyø ba wëënna.",
                    "ID": "7"
                },
                {
                    "text": "«Kärï jïëy ki jammi mo wø cïp ki piny, kiper jammi mo wø cïp ki piny waŋ ŋata wïïe leer di cøørø, ni wiil luum ŋata näk mare adïëri.",
                    "ID": "8"
                },
                {
                    "text": "«Kär wëëllö mo path caannu; kiper uuni ki dëëtu gïr bëët wëël ŋäyu, kiper uuna kwøŋ bëëtö ni uuna wëëlle yi ŋööm Ijep. ",
                    "ID": "9"
                },
                {
                    "title": "Ciik Kiper Bïriet Cwiiri ki Bïriet Nïne",
                    "text": "«Pwöth mou wär piithu ki caammi cooth ki cwiiri abïciel, ni kayu geni.",
                    "ID": "10"
                },
                {
                    "text": "'Ba noo tïme na ri bïriet cwiiri, wär weyu ni ba puurru, kiper nee caammi mo otuy keerge yïthge nee tïmge na cam jï jø pou moa can; ni ö moo dhäthi ni tïmge na cam jï lääc paap. Ajïniine mou thuwø wär weyu ni caala pwöth mou.",
                    "ID": "11"
                },
                {
                    "text": "«Tïïe mou dou tïïö ki yïth nïne moa näk abïciel. 'Ba noo tïme na bïriet nïne, tïïc dou wiiø, kiper nee dhäk mou ka arëëni mou dëëtge jwömge, ni ö wäät laaŋe moa nywøl mïëyu bëët ki wëëlle moa path mo wø tïny uuni ni jïtge ki jwöm dëël.",
                    "ID": "12"
                },
                {
                    "text": "«'Ba gïïa caana jïïu bëët yøø, beerra man magu rou ki man gwøgu geni. Kär dee nyeŋ juu møøk mo cøøru wala gïrge wïnyö dhøgu. ",
                    "ID": "13"
                },
                {
                    "title": "Ciik Kiper Ajwöm Moa Näk Kwöre Adäk Ki Yi Cwiir",
                    "text": "«U doo tïïö ka ajwöm jïra kwöre adäk ki yi cwiir.",
                    "ID": "14"
                },
                {
                    "text": "«Ajwöm Møga Näk Ree Bäŋ Thømmø dou gwøø. U dou cämö ki nïne abïriiø ki møø mo ree bäŋ thømmø, kaawat mana köömma uuni. 'Ba møgøgø cammu yi kanya näk owäŋŋö yi dwääna cwøl na Abip; kiper beeye dwääna ööu wøk yie ki Ijep. 'Ba kär dee ŋat mo ö nyïma ki ceŋŋe jaak.",
                    "ID": "15"
                },
                {
                    "text": "«Ajwöm Kac thuwø mar caammi moa kwøŋ ciek na jootu ri caammi moa piithu yïth pwöth mou wär wøørru; ni wøørru Ajwöm Thum Kac mar aŋuun cwiir kany wø kïthu caammi yïth odïï mou moa jootu yïth pwöth.",
                    "ID": "16"
                },
                {
                    "text": "«Kwöre adäk ki yi cwiir cooth cwøw mou bëët doo ööa nyïma, a na Wuuö Jwøk na en teeki cere.",
                    "ID": "17"
                },
                {
                    "text": "«Olämi man wø ŋaal ni wø remme cïpu jïra, kär cïpu na aciel ki møø mo ree da thømmø. Kär dwäälö mar olämi man wø cïpu jïra bëëdö këël amöölla ni ba waaŋŋu.",
                    "ID": "18"
                },
                {
                    "text": "«Thwöth caammi moa beyø moo kwøŋ ciek dïkwøŋ yïth pwöth mou, dou kïtha yi Øt Wuuö Jwøk na näk Jwøu. «Kär nyidiel thaallu ki caa menni. ",
                    "ID": "19"
                },
                {
                    "title": "Ciik Kiper Jø Icriel Kiper Kanyo Pïïcge Yi Ŋöömö Mana Nyään",
                    "text": "«Ennø, aani, a na Wuuö Jwøk, a jääŋŋö ki nyïïatwiel maal mo cäädhi nyïmmu mo gwøga uuni ki yi wääth maru, kiper nou kïth kanya näk yaa jiiŋŋø kiperu.",
                    "ID": "20"
                },
                {
                    "text": "Gwøgu rou nyïme, ni leŋŋu dwøre. Käru kweer ki mare, kiper eni gïïo baayu ba wëënne, kiper gïno tïïe, otïïe ki nyeŋŋa.",
                    "ID": "21"
                },
                {
                    "text": "'Ba ni näk mo dwøre leŋŋu leŋø møn, ni tïïyu gïï wø caana jïïu bëët, a puta tïmö naa män ki nyïïmän mou, ni caanna jø wø caan uuni.",
                    "ID": "22"
                },
                {
                    "text": "Kiper nyïïatwiel maal mara manøgø ocäädhi maal nyïmmu, ni kïth uuni yïth ŋøøp jø Amör, ki jø Këth, ki jø Përec, ki jø Keenan, ki jø Ëwi, ki jø Jeebuc; ni puta geni raanynyø na bäre.",
                    "ID": "23"
                },
                {
                    "text": "Kär juu mo jøøgø lammu, wala u tïnynya geni, wala u ŋwaala tïïe mo jøøgø. Juu moge dou raanynyø na bäre, ni tøgu gïï wø lamge na näk ege cwöth piny.",
                    "ID": "24"
                },
                {
                    "text": "'Ba tïnynyu aani, a na Wuuö Jwøk na näk Jwøu; køøre uuno gwïëdha ki caammi mou ki pïï mou, ni paanya täwe bäätu.",
                    "ID": "25"
                },
                {
                    "text": "'Ba dhaagø mo nyilaal bwönna wøk yie, wala dhaanhø ma bwøc tïmö ni bäŋgø pou; ni ö nïr kwøwi mou ni pääŋa ge na karge.",
                    "ID": "26"
                },
                {
                    "text": "«'Ba aani, a na Wuuö Jwøk, lwär mo dwøŋ jääŋŋa jääŋŋö nyïmmu kanyo cou yie, ni kiera wïth jø ocou baŋge kaace, ni løøa nyïm nyïïmän mou wøk ni reŋge ki uuni.",
                    "ID": "27"
                },
                {
                    "text": "Aani piini ojääŋŋa nyïmmu kiper nee jø Ëwi ki jø Keenan ki jø Këth nee riemge wøk nyïmmu.",
                    "ID": "28"
                },
                {
                    "text": "'Ba jøøgø ba riema wøk nyïmmu ki yi cwiir aciel yie aciel bëët, kiper nee paac ba dööŋe na paap jïïu, ni ö lääc paapi ni tïmge ni thööth yie.",
                    "ID": "29"
                },
                {
                    "text": "'Ba jøøgø riema wøk mëëth nyïmmu, këël mano tïmu nou thööth ni mayu piny.",
                    "ID": "30"
                },
                {
                    "text": "Ni tïïa keew maru ni tägi ka Naama Kwaar këël mano këët ri naam jø Pilitin, ni ö keewi maya ni täge ki dï paap këël mano këët ri Naam Upareeti. Jøøa bëëdö yïth ŋøøpøgø ocïba ceŋŋu, ni putu geni riem wøk nyïmmu.",
                    "ID": "31"
                },
                {
                    "text": "Kär dee gïn mo tuutu ki geni wala ki juu moge.",
                    "ID": "32"
                },
                {
                    "text": "Kär ge wëëgu bëëtö yïth ŋøøm mou, kiper nou ba wëëkge bääyö dëëra; kiper ni näk mo juu moge lammu lamø, ka adïëri møn, ge tïmö ni ge caala abïëp kiperu.»",
                    "ID": "33"
                }
            ]
        },
        {
            "ID": "OT:EXO.24",
            "name": "Bwøth Wøk 24",
            "text": [
                {
                    "title": "Kanya Ö Jiyi Na Jïëcge Luumma Tuut Jwøki Ki Geni ",
                    "text": "Køøre Wuuö Jwøk aköö jï Modhe, ni «Ïnhnhu maal baŋa bäät kïdi, ïïni ka Aran ki Nadap ka Abiyu ki jiy ma pïërabïriiø røk jø døøk Icriel. 'Ba kanyo tïme ni karu poot bäär mëëth ki aani, wäru cuŋŋu kaace ni wøørru aani.",
                    "ID": "1"
                },
                {
                    "text": "'Ba ïïni na Modhe keerï en, wärï nyänh buuta, 'ba jø møga kär nyänhnhö, këël jiy bëët thuwø ba doo ïnhnha maal ki ïïni.»",
                    "ID": "2"
                },
                {
                    "text": "Køøre Modhe aduu piny ni køp luup bëët jï jiy, moa caan Wuuö Jwøki ki ciik moe bëët; ni ö jiyi bëët ni løkge gø ki dwøl aciel ni köge, ni «Luup bëët moa caan Wuuö Jwøki tïïcwa tïïö.»",
                    "ID": "3"
                },
                {
                    "text": "Ni ö Modhe ni göör luup piny bëët moa caan Wuuö Jwøki. Køøre ena ö maal ka amöölla cøøn, ni cøøe ni tïïe ki gïn wø cïp olämme bääte tier kïdi, ni tïïc gø ki kïte apaar kurriiø mo ee cwöth piny ni ee päärö ki kwään wïth tuŋi mo jø Icriel na näk apaar kurriiø.",
                    "ID": "4"
                },
                {
                    "text": "Ni ö eni ni jääge ki jiy mo dëëtge poot teek røk jø Icriel, ni cige ni cïpge ko olämme mo wø waaŋ, ni ŋarge rwädhe no olämme mo wø duunni ki mëër jï Wuuö Jwøk.",
                    "ID": "5"
                },
                {
                    "text": "Ni ö Modhe ni lwør thääŋ remø ni kïth gø yïth athääe, ni ö thääŋ mana dööŋ ni jør gø bäät gïn wø cïp olämme bääte manøgø.",
                    "ID": "6"
                },
                {
                    "text": "Kanyøgø wëëlö mana gööre, na näk luumma tuut Jwøki ki jiy, alwøre ni kwaan gø ni wïnyö jï jiy; ni kö jiyi, ni «Gïïa caan Wuuö Jwøki bëët yøø jïëcwa jïëö, ni tïïcwa geni.»",
                    "ID": "7"
                },
                {
                    "text": "Ni ö Modhe ni lwør remø mana dööŋ ni jør gø dëët jiy ni kööe, ni «Man beeye rem luumma tuut Wuuö Jwøki ki uuni ki køør luup moøgø bëët.»",
                    "ID": "8"
                },
                {
                    "text": "Køøre Modhe ka Aran ki Nadap ka Abiyu ki jiy ma pïërabïriiø røk jø døøk Icriel gena eth maal bäät kïdi,",
                    "ID": "9"
                },
                {
                    "text": "ni jootge Jwø Icriel, ni kuna en tiete yie jï piny da gïn mo keda thudhi mo caala kïdi mo paŋŋi ni tøŋ ni caala maal.",
                    "ID": "10"
                },
                {
                    "text": "'Ba Jwøk bäŋ gïn mo ee tïïö dëët jøøgø na näk dïbwöthe mo jø Icriel yøø. Geni Jwøk ajootge; køøre gena cämö ni mäthge kaace. ",
                    "ID": "11"
                },
                {
                    "title": "Kanya Døø Modhe Baŋ Jwøk Bäät Kïn Caynay",
                    "text": "'Ba Wuuö Jwøk acäŋ köö jï Modhe, ni «Ïnh maal baŋa bäät kïdi ni bëëdï kany; køøre opäp kïte moa näk ciik ki gïïa cema yaa göör piny bäätge cïba cïbö jïrï, kiper nee jiy pwönynyï ki geni.»",
                    "ID": "12"
                },
                {
                    "text": "Køøre Modhe atïŋŋö ki Jøcua na näk ŋat tïïc mare, ni cige maal bäät Kïn Jwøk.",
                    "ID": "13"
                },
                {
                    "text": "'Ba kanya poot Modhe ki Jøcua ni ge poot kär tïŋŋö, Modhe aköö jï jø døøŋŋø, ni «Koorru waani kany këël kanyo duuwa baŋu. Ennø, Aran ki Ur nutö buutu; wäro dee ŋat mo jïre da løøk, wär eni ci baŋge.»",
                    "ID": "14"
                },
                {
                    "text": "Køøre Modhe aci maal bäät kïdi, ni ö pöölö ni uum kïdi.",
                    "ID": "15"
                },
                {
                    "text": "Kanyøgø ajiem Wuuö Jwøk aput ö ni bëëde bäät Kïn Caynay; ni ö Kïn Caynay ni bëëde no ouum pöölö ki nïne abïciel. 'Ba na tïme na ri bïriet nïne, Wuuö Jwøk acwötö ki yi pöölö ni cwøl Modhe.",
                    "ID": "16"
                },
                {
                    "text": "'Ba jø Icriel ajiem Wuuö Jwøk nëënö jïge bäät kïdi keda maac mo waaŋ mo thööra jammi bëët.",
                    "ID": "17"
                },
                {
                    "text": "Ni ö Modhe ni døny dï pöölö ni ci maal bäät kïdi, ni bëëde bäät kïdi ki cääŋŋe ma pïëraŋween ki wärre ma pïëraŋween.",
                    "ID": "18"
                }
            ]
        },
        {
            "ID": "OT:EXO.25",
            "name": "Bwøth Wøk 25",
            "text": [
                {
                    "title": "Kanya Kö Jwøki Ni Jø Icriel Cïpge Ki Muuce",
                    "text": "Køøre Wuuö Jwøk acäänö ki Modhe ni kööe,",
                    "ID": "1"
                },
                {
                    "text": "ni «Caanï jï jø Icriel nee cïpge ki muuce jïra. Ŋato yie met ki man cïp muuy mare jïra ki cwïnye bäre, wär lwørï baŋe.",
                    "ID": "2"
                },
                {
                    "text": "Muuce moo lwørï baŋge beege warkey, ki gwelbïrö, ki nywïënyö ma jwïël,",
                    "ID": "3"
                },
                {
                    "text": "ki waare mo kïtge caala kït abïcøle, ki ma dïmuur, ki mo kwaar, ki waac lïïna mo tar mo mïërö, ki jïëc dïëk ma atëëe,",
                    "ID": "4"
                },
                {
                    "text": "ki pëët nyöök rööm mo otïïö ki kït mo kwayø, ki pëët lääy mo onyøŋø, ki jaadha cwøl ni cïta,",
                    "ID": "5",
                    "comment": "Cïta beeye nyeŋ jaath ki dhi Ibaru, ni beeye jaath mo caala orøgø."
                },
                {
                    "text": "ki maar lamba, ki gïï wø ŋwääi ni met kiper nee jääp ki maar rööny man wø judö ki gø, ki gïï wø waaŋ wø jïye ŋwääi ni met,",
                    "ID": "6"
                },
                {
                    "text": "ki nyeŋ kïte moa cwøl ni cöyammi na näk kïte mo perge leth, ki teeŋ nyeŋ kïte møøk thuwø mo perge leth, kiper nee kïth dëër abïïna cwøl ni ëëput ka abïï käw ni wø käär Kwääy Lam Mana Dwøŋ.",
                    "ID": "7"
                },
                {
                    "text": "«Beerra man ö jiyi ni tïïge jïra ki kar lam mo ena kur keere, naa bëëda dïge.",
                    "ID": "8"
                },
                {
                    "text": "Gïnögø wär tïïyu na kare ki køør nyuudhi mar oduŋkaara na näk kar bëëtö mara ki nyuudhi mar jammi bëët moo manynyi kiper yie moo nyoodha jïrï. ",
                    "ID": "9"
                },
                {
                    "title": "Jöör Tïïc Mar Acanduk Ki Rëëbi Mare",
                    "text": "«'Ba jø Icriel wär tïïge ka acanduk ki ri jaadha cwøl ni cïta, ni bär mare ki deŋŋe beeye rumme ariiø ki thääŋö, ni dööŋ yie beeye rumi aciel ki thääŋö, ni bär mare ki piny beeye rumi aciel ki thääŋö, ni rumme moøgø røm ka cenø.",
                    "ID": "10"
                },
                {
                    "text": "Ni leenyï warkey mana tøŋ yie ki ŋääe wøk, ni jiiŋŋï deŋŋe bäre ni mïërö ki warkey ni caala aduda.",
                    "ID": "11"
                },
                {
                    "text": "Oguudi aŋween mo warkey diï thiiø kiper acanduk, ni kïthï ge tiete karge ŋweeri, no oguudi ariiø ena løøk aciel man, no oguudi ariiø møga ena løøk maya.",
                    "ID": "12"
                },
                {
                    "text": "Ni tïïï ki jer tëër ki ri jaadha cwøl ni cïta, ni leenyï warkey dëëtge.",
                    "ID": "13"
                },
                {
                    "text": "Jer tëër moøgø wär rwaak yïth oguudi moa en ra acanduk løøi ki løøi, nee tïmge na gïï biel acanduk ki ge.",
                    "ID": "14"
                },
                {
                    "text": "Jer tëër moøgø wär putge bëëtö yïth oguudi moa en ra acanduk, ni ba käl ge wøk këët ki ree.",
                    "ID": "15"
                },
                {
                    "text": "Køøre opäp kïte moa näk ciik ogöör bäätge ni wø nyooth luumma tuut Jwøki ki jiy moo cïba jïrï wär kïth ya acanduk manøgø.",
                    "ID": "16"
                },
                {
                    "text": "«Køøre rëëbi mar acanduk manøgø, na näk beeye nyuudhi mar wëën raay, wär tïïyï ki warkey mana tøŋ, ni bär mare beeye rumme ariiø ki thääŋö, ni dööŋ yie beeye rumi aciel ki thääŋö, ni rumme moøgø røm ka cenø.",
                    "ID": "17"
                },
                {
                    "text": "Wärï thädhï ki gïï ma ariiø mo caala nyïïatwiet maal moa cwøl ni kirubëlli ni tïïc ka warkey, ni ena bäät rëëbi mar acanduk mana näk nyuudhi mar wëën raay, na aciel man nø ena ya aŋuun rëëbi manøgø.",
                    "ID": "18"
                },
                {
                    "text": "'Ba wär tïïyï no ogääbö na aciel ki rëëbi, ni kirubël aciel ena ya aŋuun rëëbi man, ni kirubël maya ena ya aŋuunne maya.",
                    "ID": "19"
                },
                {
                    "text": "Ni ö kirubëlli ni bëëtge ni bwöpge ege tïŋ maalø ni ege peerø, ni rëëbi mana näk nyuudhi mar wëën raay ege uumö ki bwöpge ni ge neeta nyeŋge; ni ö kirubëlli ni bëëtge ni wïthge ege kuul bäät rëëbi.",
                    "ID": "20"
                },
                {
                    "text": "Køøre nø, opäp kïte moa näk ciik ogöör bäätge ni wø nyooth luumma tuut Jwøki ki jiy moo cïba jïrï, wär kïth ya acanduk, ni kïthï rëëbi mana näk nyuudhi mar wëën raay bäät acanduk.",
                    "ID": "21"
                },
                {
                    "text": "'Ba aano wäro røømmi ki ïïni kaace, ni cääna ki ïïni ni dwøra wïnyö ki bäät rëëbi mana näk nyuudhi mar wëën raay, yïthakic kirubëlli riet na en bäät acanduk maal, ni beeye acanduk man wø nyooth luumma tuut Jwøki ki jiy; ni caana ciik 'moa jïrï bëët na näk ciik kiper jø Icriel. ",
                    "ID": "22"
                },
                {
                    "title": "Jöör Tïïc Mar Tharabëët",
                    "text": "«Køøre wärï tïïï ki tharabëëta ki ri jaadha cwøl ni cïta, ni bär mare ki deŋŋe beeye rumme ariiø, ni dööŋ yie beeye rumi aciel, ni bär mare ki piny beeye rumi aciel ki thääŋö, ni rumme moøgø røm ka cenø.",
                    "ID": "23"
                },
                {
                    "text": "Ni leenyï warkey mana tøŋ dëëre, ni jiiŋŋï deŋŋe bäre ni mïërö ki warkey ni caala aduda.",
                    "ID": "24"
                },
                {
                    "text": "Ni tïïï ki kwör mo owëënnö deŋŋe, mo lweedi mo cenø moa na aŋween røma yie; ni jiiŋŋï deŋŋe bäre kwöra näk owëënnö yøø ni mïërö ki warkey ni caala aduda.",
                    "ID": "25"
                },
                {
                    "text": "Ni tïïï ko oguudi aŋween mo warkey kiper tharabëëta, ni kïthï oguudi moøgø deŋŋe kwöra en tiete na näk aŋween yïthge.",
                    "ID": "26"
                },
                {
                    "text": "Oguudi wär tïïc ni karge cään ki kwöra näk owëënnö deŋŋe, nee tïmge na gïï mak jer tëër mo wø biel tharabëëta ki ge.",
                    "ID": "27"
                },
                {
                    "text": "'Ba jer tëër wär tïïyï ki ri jaadha cwøl ni cïta, ni leenyï warkey dëëtge, ni ö jer tëër moøgø ni tïmge na gïï biel tharabëëta ki ge.",
                    "ID": "28"
                },
                {
                    "text": "Wärï tïïï ki cäänne ka apät ko ogubääye ki kuure na mo thïïö ki jëëthe, ni gïïögø bëët tïïyï ka warkey mana tøŋ.",
                    "ID": "29"
                },
                {
                    "text": "Køøre nø, muunni moa näk nyuuthe wär wø bëëde nyïma cooth bäät tharabëëta kaace nø. ",
                    "ID": "30"
                },
                {
                    "title": "Jöör Tïïc Mar Gïn Wø Cuŋ Lambae Bääte",
                    "text": "«Køøre wärï tïïï ki gïn wø cuŋ lambae bääte ni tïïc ka warkey mana tøŋ. Gïn wø cuŋ lambae bääte doo thäädhö ni tägi ka tiere këël mano këët ri tuge; ni tïïc gïïa no ojiiŋŋø ni mïërö keda wïth jenni mo oŋøøk røk tuge, no ogääbö na aciel ki gø bäre.",
                    "ID": "31"
                },
                {
                    "text": "'Ba tuge wär tïïc na abïciel; ni tuŋi adäk ena løøi, ni tuŋi adäk møga ena løøe løøga.",
                    "ID": "32"
                },
                {
                    "text": "Gïïa no ojiiŋŋø ni mïërö kede wïth jenni mo oŋøøk wär tïïc na adäk ri tuuŋ aciel man nø røk tuŋi moa näk abïciel na en ri gïn wø cuŋ lambae bääte.",
                    "ID": "33"
                },
                {
                    "text": "Ni ö dëër gïn wø cuŋ lambae bääte ni tïnynyi ki gïï mo ojiiŋŋø ni mïërö mo keda wïth jenni mo oŋøøk ma aŋween.",
                    "ID": "34"
                },
                {
                    "text": "Teeŋ gïnögø aciel wär tïïc røk tuŋi piny moa näk okuurö na aciel moa dïkwøŋ, ni tïïö ki teeŋ gïnögø mør røk riet tuŋi piny, ki teeŋ gïnögø mør thuwø røk dää tuŋi piny, ni tïïc kiper tuŋi moøgø na abïciel bëët yøø mo otïïc ri gïn wø cuŋ lambae bääte.",
                    "ID": "35"
                },
                {
                    "text": "'Ba gïn wø cuŋ lambae bääte manøgø, tuge ki gïïo no ojiiŋŋø ni mïërö yøø keda wïth jenni mo oŋøøk wär tïïc no ogääbö na aciel ki dëëre bäre, no othäädhö na warkey mana tøŋ.",
                    "ID": "36"
                },
                {
                    "text": "«Køøre nø, wärï tïïï ki lambae abïriiø; ni kïthï lambae moøgø maal nee cïpge ki tar ni meenyge nyïm gïn wø cuŋ lambae bääte.",
                    "ID": "37"
                },
                {
                    "text": "Gïï wø 'näk mäc lambae ki ge, ki cäänne moge wär näk mo tïïc ka warkey mana tøŋ.",
                    "ID": "38"
                },
                {
                    "text": "Gïn wø cuŋ lambae bääte ki jape bëët wär tïïc ki warkey mana tøŋ mo røm ka rumi mana cwøl ni kikar.",
                    "ID": "39",
                    "comment": "Kikar ki dhi Ibaru beeye gïr røm mar warkey mo peek mare jïtö ki kïïle ma pïëradäk."
                },
                {
                    "text": "'Ba ï na Modhe en, gïïögø bëët wär ŋäyï ki man tïïyï ge na karge ki køør nyuudhi mana nyoodha jïrï bäät kïdi.",
                    "ID": "40"
                }
            ]
        },
        {
            "ID": "OT:EXO.26",
            "name": "Bwøth Wøk 26",
            "text": [
                {
                    "title": "Jöör Tïïc Mar Oduŋkaara",
                    "text": "«'Ba oduŋkaara mana näk kar bëëtö mara, a na Wuuö Jwøk, wär tïïyï ka abïïe apaar mo cwääc ka waac lïïna mo tar mo mïërö ki waare mo kïtge caala kït abïcøle ki ma dïmuur ki mo kwaar. Abïïe moøgø wär tïïyï ni dëëtge da kït nyïïatwiet maal mo wø cwøl ni kirubëlli, ni tïïya dhaanhe mo waŋe riek ki tïïc manøgø.",
                    "ID": "1"
                },
                {
                    "text": "'Ba bär mar abïï man nø beeye gööye ma pïërariiø ka abära, ni dööŋ yie beeye gööye aŋween. 'Ba abïïe bëët wär näk mo gööye moge röömi.",
                    "ID": "2"
                },
                {
                    "text": "Abïïe abïïc wär kwøc na abïï aciel, ni ö abïïci møga ni kwøi na abïï aciel thuwø.",
                    "ID": "3"
                },
                {
                    "text": "Køøre deŋ abïï mana dïkwøŋ wär kïthï ki waare mo odølø mo kïtge caala kït abïcøle, ni kïthï deŋ abïï maya thuwø ki waare mo odølø ni caala mana dïkwøŋ.",
                    "ID": "4"
                },
                {
                    "text": "'Ba deŋ abïï mana dïkwøŋ wär kïthï ki waare mo odølø ma pïërabïïc, ni kïthï deŋ maya thuwø ki waare mo odølø ma pïërabïïc. Waare moa no odølø moo kïthï deŋ abïïe moøgø wär näk mo man nø dïët ki maya.",
                    "ID": "5"
                },
                {
                    "text": "Ni tïïï ki nywïëny ma pïërabïïc mo tïïc ka warkey ni dhøkge ogønø, ni kuupï abïïe moø na ariiø yøø ki geni, kiper nee oduŋkaara na näk kar bëëtö mara nëëne na gïrpiny aciel.",
                    "ID": "6"
                },
                {
                    "text": "«Køøre wärï tïïï ka abïïe mo tïïc ka jïëc dïëk ma atëëe, kiper nee rïëp bäät oduŋkaara na näk kar bëëtö mara. Abïïe moo tïïc wär näk ma abïïe apaar kurciel.",
                    "ID": "7"
                },
                {
                    "text": "'Ba bär mar abïï man nø wär näk ma gööye ma pïëradäk, ni dööŋ yie beeye gööye aŋween. 'Ba abïïe moøgø na apaar kurciel yøø wär näk mo gööye moge röömi.",
                    "ID": "8"
                },
                {
                    "text": "Køøre abïïe abïïc wär kwøyï kur keerge, ni kwøyï moa dööŋ na näk abïciel kur keerge. 'Ba bïcier abïï mana näk okwøø ri møga wär ban maal bäät dho oduŋkaara.",
                    "ID": "9"
                },
                {
                    "text": "Køøre deŋ abïï mana dïkwøŋ wär kïthï ki waare mo odølø ma pïërabïïc, ni kïthï deŋ maya thuwø ki waare mo odølø ma pïërabïïc.",
                    "ID": "10"
                },
                {
                    "text": "Ni tïïï ki nywïëny ma pïërabïïc mo tïïc ka nywïënyö ma jwïël ni dhøkge ogønø, ni kïthï geni yïthakic waare moa no odølø, ni kuupï abïïe nee tïme na rëëbi aciel.",
                    "ID": "11"
                },
                {
                    "text": "'Ba thääŋ abïï mano dööŋ wøk røk abïïe moa kuup na rëëbi wär pööth piny mëëth ni kaal abïï oduŋkaara, nee dööŋe ni lïërö ŋää oduŋkaara.",
                    "ID": "12"
                },
                {
                    "text": "Ni ö deŋ abïï rëëbi ni pööth piny mëëth løø oduŋkaara løøi ki løøga, ni deŋ abïï oduŋkaara ee kaalø ki gööye oceele, kiper nee oduŋkaara uume.",
                    "ID": "13"
                },
                {
                    "text": "Ni tïïï ki rëëbi kipere mo tïïc ka pëët nyöök rööm mo otïïö ki kït mo kwayø, ni tïïï ki rëëbi mør thuwø mo kïth bääte maal mo tïïc ka pëët lääy mo onyøŋø.",
                    "ID": "14"
                },
                {
                    "text": "«Køøre ï doo tïïö ko opämi mo jaadha cwøl ni cïta kiper oduŋkaara na näk kar bëëtö mara, ni cïbï ge piny ni cuŋŋö.",
                    "ID": "15"
                },
                {
                    "text": "'Ba bär mar opäm man nø beeye rumme apaar, ni dööŋ yie beeye rumi aciel ki thääŋö, ni rumme moøgø røm ka cenø.",
                    "ID": "16"
                },
                {
                    "text": "'Ba wär näk da tiel ariiø ro opäm man nø mo løny ki man gääp opämi ki ge. Køøre opämi bëët mo oduŋkaara diï tïïö ni caala manøgø.",
                    "ID": "17"
                },
                {
                    "text": "Tïïï ko opämi ma pïërariiø kiper jï løø tier-piny mar oduŋkaara.",
                    "ID": "18"
                },
                {
                    "text": "Ni tïïï ki gïï wø cwöth tietge yïthge ma pïëraŋween mo tïïc ka gwel-bïrö kiper nee opämi moa näk pïërariiø cwöth yïthge, ni gïï wø cwöth tietge yïthge ariiø moi nø ena tier opäm man nø kiper tiete na näk ariiø.",
                    "ID": "19"
                },
                {
                    "text": "Ni tïïï ko opämi ma pïërariiø thuwø kiper jï løø wï-piny mar oduŋkaara,",
                    "ID": "20"
                },
                {
                    "text": "ki gïï wø cwöth tietge yïthge ma pïëraŋween mo tïïc ka gwel-bïrö, ni gïï wø cwöth tietge yïthge ariiø moi nø ena tier opäm man nø.",
                    "ID": "21"
                },
                {
                    "text": "Ni tïïï ko opämi abïciel kiper ŋää oduŋkaara na en jï løø kur pänh-cäŋ.",
                    "ID": "22"
                },
                {
                    "text": "Ni tïïï ko opämi ariiø kiper gøøde moa en ŋää oduŋkaara.",
                    "ID": "23"
                },
                {
                    "text": "Ni ö opämi mo gøøt ni kuubi ni tägi ka tiere piny këël mano këët røk oguudi moa en maal. Ni ö opämi mo gøøde karge riet ni tïïi ni caala manøgø.",
                    "ID": "24"
                },
                {
                    "text": "'Ba kwään opämi moo en ŋää oduŋkaara beege abära, no opäm man nø jïre da gïï wø cwöth tiete yïthge ariiø mo tïïc ka gwel-bïrö, ni gïï wø cwöth tiet opämi yïthge bëët beege apaar ka abïciel.",
                    "ID": "25"
                },
                {
                    "text": "«Køøre wärï tïïï ki jenni mo caala läämme ki ri jaadha cwøl ni cïta, ni beege abïïc kiper opämi moa en løø oduŋkaara løøi,",
                    "ID": "26"
                },
                {
                    "text": "ka abïïc kiper opämi moa en løø oduŋkaara løøga, ka abïïc møøk kiper opämi moa en ŋää oduŋkaara na en jï løø kur pänh-cäŋ.",
                    "ID": "27"
                },
                {
                    "text": "Ni ö läämmö mana en dïër ki man mak opämi ki dïge, ni rwaagi ki teegø man këël mano këët teegø maya.",
                    "ID": "28"
                },
                {
                    "text": "'Ba dëët opämi wär lëënynyï ki warkey, ni tïïï ko oguudi mo warkey kiperge, nee tïmge na mäge kiper jenni moa näk caala läämme, ni leenyï warkey dëët jenni moøgø.",
                    "ID": "29"
                },
                {
                    "text": "«Køøre nø, oduŋkaara na näk kar bëëtö mara wär gur piny ki køør nyuudhi mana nyoodha jïrï bäät kïdi.",
                    "ID": "30"
                },
                {
                    "text": "«Køøre wärï tïïï ka abïï man wø gëëŋ kanya en kur keere na pere leth ki gø, ni tïïc ka waare mo kïtge caala kït abïcøle, ki ma dïmuur, ki mo kwaar, ki waac lïïna mo tar mo mïërö; ni tïïyï dëëre ni da kït nyïïatwiet maal mo wø cwøl ni kirubëlli; ni tïïya dhaanhe mo waŋe riek ki tïïc manøgø.",
                    "ID": "31"
                },
                {
                    "text": "Ni lïërï abïï manøgø røk cööthe aŋween mo tïïc ka jaadha cwøl ni cïta ni dëëtge olëënynyö ki warkey, ni nywïëny moge moa no ogøn tïïc ka warkey, ni cööthe moøgø cuŋŋa bäät gïï wø cwöth tietge yïthge ma aŋween mo tïïc ka gwel-bïrö.",
                    "ID": "32"
                },
                {
                    "text": "Abïï mana näk gëëŋi wär lïër maal ni dïët ki nywïëny moa no ogønø na näk abïï mar oduŋkaara okuubö ki ge, ni bëëde ni lïërö tiet nywïëny moøgø. 'Ba acanduk man wø nyooth luumma tuut Jwøki ki jiy wär käl kanya no ogëëŋö; ni ö abïï mana näk gëëŋi ni bëëde ni ena yïthakic kanya en kur keere ki kanya en kur keere na pere leth.",
                    "ID": "33"
                },
                {
                    "text": "Ni kïthï rëëbi mana näk nyuudhi mar wëën raay bäät acanduk man wø nyooth luumma tuut Jwøki ki jiy, na acanduk ena kanya en kur keere na pere leth.",
                    "ID": "34"
                },
                {
                    "text": "'Ba tharabëëta wär cïp wøk ŋää abïï mana näk gëëŋi; ni cïbï gïn wø cuŋ lambae bääte thuwø wøk ni dïët ki tharabëëta ni ena jï kuna näk da tierpiny kany wø døny yo oduŋkaara; ni tharabëëta ena jï kuna näk da wï-piny yo oduŋkaara.",
                    "ID": "35"
                },
                {
                    "text": "«Køøre wärï tïïï ka abïï mo mar gëëŋ kiper dho oduŋkaara, ni cwääc ka waare mo kïtge caala kït abïcøle, ki ma dïmuur, ki mo kwaar, ki waac lïïna mo tar mo mïërö; ni cwääya dhaanhe mo waŋe riek ki tïïc manøgø.",
                    "ID": "36"
                },
                {
                    "text": "Ni tïïï ki cööthe abïïc ki ri jaadha cwøl ni cïta kiper abïï mana näk gëëŋi mana näk mar dho oduŋkaara, ni leenyï warkey dëëtge, ni tïïyï nywïëny moge moa no ogøn thuwø ki warkey; ni ö gïï wø cwöth tietge yïthge ni tïïyï ge na abïïc ni tïïc ka nywïënyö ma jwïël.",
                    "ID": "37"
                }
            ]
        },
        {
            "ID": "OT:EXO.27",
            "name": "Bwøth Wøk 27",
            "text": [
                {
                    "title": "Jöör Tïïc Mar Gïn Wø Cïp Olämme Bääte",
                    "text": "«Køøre wärï tïïï ki gïn wø cïp olämme bääte ni tïïc ka jaadha cwøl ni cïta, ni bär mare ki deŋŋe beeye rumme abïïc, ni dööŋ yie beeye rumme abïïc; gïn wø cïp olämme bääte manøgø wär näk deŋŋe karge ŋweeri röömi, ni bär mare ki piny beeye rumme adäk, ni rumme moøgø røm ka cenø.",
                    "ID": "1",
                    "reference":"(Bwøth Wøk 38:1-7)"
                },
                {
                    "text": "Wärï tïïï ki gïï mo caala tuŋi mo ena maal wïth deŋŋe moa näk aŋween; ni tuŋi moøgø ogääbö na aciel ki dëëre, ni lëënynyï dëëre bäre ki nywïënyö ma jwïël.",
                    "ID": "2"
                },
                {
                    "text": "Wärï tïïï ki dääe moe mo wø jøøp bur yïthge, ka akaape, ki cäänne, ki gïï wø lääm rïŋ wøk ki ge, ka athääk jwëëlli mo wø käär mäc ki ge. Jape moøgø bëët wär näk tïïyï ka nywïënyö ma jwïël.",
                    "ID": "3"
                },
                {
                    "text": "Wärï tïïï ki gïn mo keda oŋana mo tïïc ka nywïënyö ma jwïël no okatø ni caala ajääp, ni kïthï deŋŋe karge ŋweeri ko oguudi aŋween mo tïïc ka nywïënyö ma jwïël.",
                    "ID": "4"
                },
                {
                    "text": "Ni kïthï gïnögø yi gïn wø cïp olämme bääte no onyiik piny mëëth dïëre ni ena tier gïna no opööth wøk ki deŋŋe.",
                    "ID": "5"
                },
                {
                    "text": "Ni tïïï ki jenni mo käär gïn wø cïp olämme bääte ki ge ki ri jaadha cwøl ni cïta, ni lëënynyï dëëtge ki nywïënyö ma jwïël.",
                    "ID": "6"
                },
                {
                    "text": "Kany wø tïme na ri käär gïn wø cïp olämme bääte, jer tëër moøgø wär rwaak yïth oguudi, kwöra näk ariiø na en løøi ki løøi.",
                    "ID": "7"
                },
                {
                    "text": "Gïn wø cïp olämme bääte manøgø wär tïïyï ko opämi ni yie owiiø ni ŋaam, ni tïïc ki køør nyuudhi mana nyoodha jïrï bäät kïdi. ",
                    "ID": "8"
                },
                {
                    "title": "Jöör Tïïc Mar Kal Mar Oduŋkaara",
                    "text": "«Køøre wärï tïïï ki kal kiper oduŋkaara na näk kar bëëtö mara. Ni tïïï ka abïï mar gëëŋ kiper løø kal jï kuna en tierpiny nee bëëde ni lïërö, na abïï manøgø tïïc ka lïïna mo tar mo mïërö, ni bär mar deŋŋe beeye gööye ma dïpa.",
                    "ID": "9",
                    "reference": "(Bwøth Wøk 38:9-20)"
                },
                {
                    "text": "'Ba jer kal wär näk ma pïërariiø, ki gïï wø cwöth tietge yïthge ma pïërariiø thuwø mo tïïc ka nywïënyö ma jwïël; ni ö nywïëny mo ogøn moa näk mo jer kal, ki gïï wø maai piny ki ge, ni tïï ki gwel-bïrö.",
                    "ID": "10"
                },
                {
                    "text": "Løø kal jï kuna en wï-piny thuwø wär tïïc ni caala maya, no okïthö ka abïï mo olïërö mo bär mar deŋŋe beeye gööye ma dïpa, ki jer kal ma pïërariiø, ki gïï wø cwöth tietge yïthge ma pïërariiø mo tïïc ka nywïënyö ma jwïël; ni ö nywïëny moa no ogøn mo jer kal ki gïï wø maai piny ki ge ni tïï ki gwel-bïrö.",
                    "ID": "11"
                },
                {
                    "text": "«'Ba løø kal ki jï løø kur pänh-cäŋ wär kïthi ka abïï mo olïërö mo bär mare beeye gööye ma pïërabïïc, ki jer kal apaar, ki gïï wø cwöth tietge yïthge ma apaar thuwø.",
                    "ID": "12"
                },
                {
                    "text": "«'Ba dööŋ yi kal ki jï løø kur tuul-cäŋ beeye rumme ma pïërabïïc, ni røm ka cenø.",
                    "ID": "13"
                },
                {
                    "text": "Køøre buut dhi kal løøk aciel man, wär kïthi ka abïï mo olïërö mo bär mar deŋŋe beeye gööye apaar kurbïïc, ki jer kal moe ma adäk, ki gïï wø cwöth tietge yïthge ma adäk thuwø.",
                    "ID": "14"
                },
                {
                    "text": "Ni kïth løøk maya ka abïï mo olïërö ma gööye apaar kurbïïc, ki jer kal moe ma adäk, ki gïï wø cwöth tietge yïthge ma adäk thuwø.",
                    "ID": "15"
                },
                {
                    "text": "«'Ba wär näk da abïï mo mar gëëŋ ma gööye ma pïërariiø kiper dhi kal, no ocwääö ki waare mo kïtge caala kït abïcøle, ki ma dïmuur, ki mo kwaar, ki waac lïïna mo tar mo mïërö, ni cwääya dhaanhe mo waŋe riek ki tïïc manøgø, ki jer kal moe ma aŋween, ki gïï wø cwöth tietge yïthge ma aŋween thuwø.",
                    "ID": "16"
                },
                {
                    "text": "Jer kal bëët wär tïïc ni da gïï wø maai piny ki ge mo tïïc ka gwelbïrö, ki nywïëny moge mo ogøn mo tïïc ka gwel-bïrö, ki gïï wø cwöth tietge yïthge mo tïïc ka nywïënyö ma jwïël.",
                    "ID": "17"
                },
                {
                    "text": "Bär mar kal ki deŋŋe wär tïme na rumme ma dïpa, ni dööŋ yie beeye rumme ma pïërabïïc, ni rumme moøgø røm ka cenø, ni bär mar abïïe moa näk gëëŋŋe ki piny beeye gööye obïïci. Na abïïe moa näk gëëŋŋe moøgø tïïc ka lïïna mo tar mo mïërö, ni ö gïï wø cwöth tiet jer kal yïthge ni tïï ki nywïënyö ma jwïël.",
                    "ID": "18"
                },
                {
                    "text": "Jammi møga bëët moa näk mo tïïc mo oduŋkaara, ki dïnööy moe bëët, ki dïnööy mo kal bëët, wär tïïc ki nywïënyö ma jwïël. ",
                    "ID": "19"
                },
                {
                    "title": "Jöör Tïïc Mar Maar Lamba",
                    "text": "«'Ba ïïni jø Icriel diï köömmö nee känge jïrï ki maaw mana tøŋ kiper lambae, mo käla ri nyïï jenni mo wø wel na mädhi, nee lambae bëëtge ni liel cooth.",
                    "ID": "20",
                    "reference": "(Ciik Kiper Dïlämme 24:1-3)"
                },
                {
                    "text": "Aran ki wääte lambae dege jiiŋŋø na karge nee lielge nyïma, a na Wuuö Jwøk, ni beeye ki mano täge ki wïthïënhö këël amöölla. Ni tïïc manøgø tïïcge yo oduŋkaany røømmø ŋää gëëŋi wøk na en nyïm acanduk man wø nyooth luumma tuut Jwøki ki jiy. Gïnögø wär tïme na ciik jï jø Icriel cooth këël mano këët røk beenhnhe moge moo ööi bëët.",
                    "ID": "21",
                    "comment": "Oduŋkaany røømmø poot no oduŋkaara mana näk kar bëëtö mar Wuuö Jwøk, ni tiere beeye kany wø røøm Wuuö Jwøki ki jiy yie."
                }
            ]
        },
        {
            "ID": "OT:EXO.28",
            "name": "Bwøth Wøk 28",
            "text": [
                {
                    "title": "Jöör Tïïc Mar Abïïe Kiper Dïlämme ",
                    "text": "«'Ba ïïni na Modhe en, cöögu ma Aran ki wääte wär nyïï buutï, ni lwørï ge dï jø Icriel, naa tïnyge ni gena dïlämme. Ni beeye Aran ki wääte na näk Nadap ka Abiyu ki Eliedhar ki Itamer.",
                    "ID": "1"
                },
                {
                    "text": "Ni tïïï ka abïïe mo ena kur keerge nee tïmge na jap ajiem ni jap mïërö jï cöögu ma Aran.",
                    "ID": "2"
                },
                {
                    "text": "Wär caanï jï jiy bëët moa näk nyeŋge reegø ki tïïc, na näk yaa mooø ki leec wïc, na abïïe mo Aran tïïcge, kiper na Aran tïme na dhaanhø mo ena kur keere, naa tïnynye ni ena Kwääy Lam Mana Dwøŋ.",
                    "ID": "3"
                },
                {
                    "text": "'Ba abïïe moo tïïc jøøgø jï Aran ki wääte beege abïï käw, ka abïï mana cwøl ni ëëput, ki jalabiiya mo ciek, ki jalabiiya mør mo okwøø ni bäär no ocwääö ni waŋe orïëm, ka abïï man wø meen wïc, ka abïï mo ocwääö na kaw. Ni ö abïïe moøgø ni tïïcge ge ni ena kur keerge kiper cöögu ma Aran ki wääte, naa tïnyge ni gena dïlämme.",
                    "ID": "4"
                },
                {
                    "text": "Jøøgø ni nyeŋge reegø ki tïïc yøø wär lwötge ki warkey, ki waare mo kïtge caala kït abïcøle, ki ma dïmuur, ki mo kwaar, ki waac lïïna mo tar mo mïërö, na abïïe moøgø bëët tïïcge ki ge. ",
                    "ID": "5"
                },
                {
                    "title": "Jöör Tïïc Mar Abïïna Cwøl Ni Ëëput",
                    "text": "«'Ba abïï mana cwøl ni ëëput wär tïïcge ki warkey, ki waare mo kïtge caala kït abïcøle, ki ma dïmuur, ki mo kwaar, ki waac lïïna mo tar mo mïërö, ni cwääya dhaanhe mo waŋe riek ki tïïc manøgø.",
                    "ID": "6",
                    "reference":"(Bwøth Wøk 39:2-7)"
                },
                {
                    "text": "Abïï mana cwøl ni ëëput, røk gööge karge riet wär tïïc ni da gïï ma ariiø mo gääba gø ki kwöra näk da gööge.",
                    "ID": "7"
                },
                {
                    "text": "'Ba kaw mar abïï man wø twöö abïïna cwøl ni ëëput piny ki gø wär cwääc ki riek waŋ ni caala ëëput; ni cwääc ka teeŋ gïïa cwääc ëëput ki ge, ni beege warkey, ki waare mo kïtge caala kït abïcøle, ki ma dïmuur, ki mo kwaar, ki waac lïïna mo tar mo mïërö.",
                    "ID": "8"
                },
                {
                    "text": "«Køøre kïte ariiø moa cwøl ni cöyammi na näk kïte mo perge leth wär lwørï ni göörï nyeŋ wäät Icriel na näk apaar kurriiø bäätge,",
                    "ID": "9"
                },
                {
                    "text": "ni nyeŋ jiy abïciel ena bäät kïdi aciel, ni nyeŋ jiy abïciel møga ena bäät kïdi maya, ni iï göör piny ki køør nyöödö mana nywøl ge ki gø.",
                    "ID": "10"
                },
                {
                    "text": "Kïte moøgø na ariiø yøø nyeŋ wäät Icriel na näk apaar kurriiø diï gööra bäätge, ni gööra dhaanhe mo waŋe riek ki tïïc manøgø; ni kïthï kïte moøgø yïth gïï wø maai piny ki ge mo tïïc ka warkey.",
                    "ID": "11"
                },
                {
                    "text": "Køøre kïte moøgø na ariiø yøø wär kïth kwöra näk da göök abïïna cwøl ni ëëput, nee bëëtge na kïte mo wïc di parø ki køørge kiper nyeŋ wäät Icriel na en dëëtge, ni ö Aranni ni käl nyeŋge nyïma, a na Wuuö Jwøk, ni ena røk gööge karge riet, kiper nee wïc wø par ki ge.",
                    "ID": "12"
                },
                {
                    "text": "Wärï tïïï ki gïï wø mäk piny ki ge ki warkey,",
                    "ID": "13"
                },
                {
                    "text": "ni tïïï ki tiimme ariiø ki warkey mana tøŋ; ni tïïyï ge ni caala thøøl mo owenyø, ni kïthï ge røk gïï wø mäk piny ki ge. ",
                    "ID": "14"
                },
                {
                    "title": "Jöör Tïïc Mar Abïï Käw",
                    "text": "«Køøre wärï tïïï ka abïï käw man wø nyooth adïëri mar Jwøk ki køøre, ni tïïya dhaanhe mo waŋe riek ki tïïc manøgø, no otïïö ni caala tïïc mana tïïc abïïna cwøl ni ëëput ki gø; ni tïïc ka warkey, ki waare mo kïtge caala kït abïcøle, ki ma dïmuur, ki mo kwaar, ki waac lïïna mo tar mo mïërö.",
                    "ID": "15",
                    "reference":"(Bwøth Wøk 39:8-21)"
                },
                {
                    "text": "Ni tïïyï gø ni deŋŋe röömi bëët no obanø na dïrïbi, ni bär mar deŋŋe beeye rumi mar yïthakic lweedi, ni dööŋ yie beeye rumi mar yïthakic lweedi.",
                    "ID": "16"
                },
                {
                    "text": "Ni kïthï dëëre ki teeŋ kïte mo perge leth mo mïërö no ocaanø na kwöre aŋween; ni tïïyï mana dïkwøŋ na mar kïte moa perge leth, ni beege mo kwaar ni caala dha adhieŋ, ki mo piilli kaamar warkey, ki mo ŋwaŋŋi døc mo caala keenh-orwëëdhö;",
                    "ID": "17"
                },
                {
                    "text": "ni tïïyï rietge na mar kïte moa perge leth, ni beege mo ränni ni tøŋ, ki mo caala dïmuuy, ki mo piilli ni lïw;",
                    "ID": "18"
                },
                {
                    "text": "ni tïïyï dääge na mar kïte moa perge leth, ni beege mo caala abïcøle, ki mo caala otïït, ki mo caala dïmuur;",
                    "ID": "19"
                },
                {
                    "text": "ni tïïyï ŋweerge na mar kïte moa perge leth, ni beege mo caala okwëër, ki kïdi mo pere leth mo cwøl ni cöyam, ki mo ŋwaŋŋi døc ni tøŋ keda wïlli; ni kïthï kïte moøgø bëët yïth gïï wø maai piny ki ge mo tïïc ka warkey.",
                    "ID": "20"
                },
                {
                    "text": "Kïte moøgø ni perge leth yøø beege kïte apaar kurriiø, na aciel man nø nyeŋ dhaanhø aciel røk wäät Icriel ogöör bääte, ni nyootha wïth tuŋi apaar kurriiø mo jø Icriel.",
                    "ID": "21"
                },
                {
                    "text": "«Ni kïthï dëër abïï käw ki tiimme mo caala thøøl mo owenyø, ni tïïc ka warkey mana tøŋ.",
                    "ID": "22"
                },
                {
                    "text": "Wärï tïïï ko oguudi ariiø mo thiiwï ka warkey, ni gänï ge ra abïï käw røk deŋŋe moa en maal karge riet.",
                    "ID": "23"
                },
                {
                    "text": "Tiimme moa näk ariiø yøø na näk caala thøøl mo owenyø wär roopï ki yïth oguudi moa näk ariiø na en røk deŋ abïï käw.",
                    "ID": "24"
                },
                {
                    "text": "Ni ö dhøk tiimme møga ni roopï ge ki yïth gïïa näk ariiø ni wø mäk piny ki ge na en røk göök abïïna cwøl ni ëëput, ni ena jï kuna näk da nyïm en.",
                    "ID": "25"
                },
                {
                    "text": "Køøre wärï cäŋ tïïö ko oguudi ariiø mo thiiwï ka warkey ni gänï ge ra abïï käw røk deŋŋe moa en piny, ni ena kuna en da ec mar abïïna cwøl ni ëëput.",
                    "ID": "26"
                },
                {
                    "text": "Wärï tïïï ko oguudi ariiø møøk thuwø ni thiiwï ka warkey, ni gänï ge røk ceŋ abïïna cwøl ni ëëput na en røk gööge karge riet jï piny mëëth, ni ena jï kun da nyïm ni kare cään ki kanya kuubi ki yie, ni ena jï maal mëëth ki kaw mar abïï man wø twöö ëëput piny ki gø na näk ocwääö ki riek waŋ.",
                    "ID": "27"
                },
                {
                    "text": "'Ba abïï käw wär twöc ki røk oguudi moa en deŋŋe, ni twöi røk oguudi moa en dëër ëëput, ni twöc ka waare mo owenyø mo kïte caala kït abïcøle, ni løny ki man bëëde ni teek ri kaw mar abïï man wø twöö ëëput piny ki gø na näk ocwääö ki riek waŋ, kiper na abïï käw ba bëëde ni lwäägö kanyo en ri ëëput.",
                    "ID": "28"
                },
                {
                    "text": "«'Ba kany wø døny Aranni kanya en kur keere, abïï käw man wø nyooth adïëri mar Jwøk ki køøre wär näk ee røø, ni käär nyeŋ wäät Icriel ki kööre ni ena ra abïïnögø, kiper nee bëëde na gïr par wïc nyïma cooth, a na Wuuö Jwøk.",
                    "ID": "29"
                },
                {
                    "text": "Abïï käw man wø nyooth adïëri mar Jwøk ki køøre, yie wär kïthï ki gïïa cwøl ni Urim ki Thumim, nee kany wø duny Aranni nyïma, a na Wuuö Jwøk, nee bëëtge ni ena ya abïïnögø kööre; ni ö Aranni ni käär gïn wø nyooth adïëri mar Jwøk jï jø Icriel ni ena kööre cooth kany wø ö nyïma, a na Wuuö Jwøk. ",
                    "ID": "30",
                    "comment": "Urim ki Thumim beege gïï ma ariiø mo Kwääy Lam Mana Dwøŋ tïïö ki ge ki man pëëny Jwøk ki gø."
                },
                {
                    "title": "Jöör Tïïc Mar Abïïe Møga Mo Dïlämme",
                    "text": "«Køøre jalabiiya mana ciek man wø røø tier abïïna cwøl ni ëëput wär tïïyï bäre ni kïte caala kït abïcøle.",
                    "ID": "31",
                    "reference": "(Bwøth Wøk 39:22-31)"
                },
                {
                    "text": "Ni wëën dïëre maal ki kany mo ŋaam na kar wïc; ni cwääc deŋŋe kanya no owiiø ni ŋaam enø ki waare ni teek, kiper nee ba jeee.",
                    "ID": "32"
                },
                {
                    "text": "Deŋ jalabiiya manøgø mana en piny bäre wär kïthï ki gïï mo caala nyïïadikwäle mo otïïö ki waare mo kïtge caala kït abïcøle, ki ma dïmuur, ki mo kwaar; ni yïthakicge da gare mo otïïö ki warkey.",
                    "ID": "33"
                },
                {
                    "text": "Ni kelï ge ni kany nø da waŋ gara mo tïïc ka warkey, køøre ki waare moa no otïïö ni caala nyaadikwala, këël mano wïrï deŋ jalabiiya manøgø ki piny bäre.",
                    "ID": "34"
                },
                {
                    "text": "Jalabiiya manøgø wär näk ena dëër Aran kany wø tïïc tïï dïlämi. Ni kany wø duny kanya en kur keere nyïma, a na Wuuö Jwøk, wala kany wø døny wøk, dööt gare moa näk tïïc ka warkey ra abïï manøgø løny ki man wïnye, kiper nee eni ba thøøe.",
                    "ID": "35"
                },
                {
                    "text": "«Køøre wärï tïïï ki gïn mo ŋwaŋŋi no otïïö ki warkey mana tøŋ, ni göönnï dëëre ki gööre mo køp, ni ‹Eni ena kur keere na mar Wuuö Jwøk.›",
                    "ID": "36"
                },
                {
                    "text": "Ni twöï gø ra abïï man wø meen wïc, ni twöc ka waare moa no owenyø na näk kïte caala kït abïcøle, ni ena jï kun da nyïm en.",
                    "ID": "37"
                },
                {
                    "text": "Ni ö gïnögø ni bëëde täärnyïm Aran; ni ö Aranni ni lwør ajäl raay mana doo en bäät jø Icriel ki køør gïï wø cïpge ni patha karge røk japa en kur keerge bëët mo wø kälge baŋa. Ni ö gïnögø ni bëëde täärnyïm Aran cooth, nee gïïo cïpge jïëa, a na Wuuö Jwøk.",
                    "ID": "38"
                },
                {
                    "text": "«Køøre jalabiiya mana bäär wär cwääc ki waac lïïna mo tar mo mïërö ni cwääi ni waŋe orïëm; ni tïïc abïï man wø meen wïc ki lïïna mo tar mo mïërö, ni cwääö ki kaw mar abïï, ni cwääya dhaanhe mo waŋe riek ki tïïc manøgø.",
                    "ID": "39"
                },
                {
                    "text": "«Køøre wärï tïïï ki jalabiiye mo okwøø ni bäyö kiper wäät Aran; ni cwääï ki kaae mo abïïe jïge thuwø, ni tïïï ki cöörri, kiper nee tïmge na jap ajiem ni jap mïërö jïge.",
                    "ID": "40"
                },
                {
                    "text": "Køøre nø, gïïögø bëët wär kïth dëër cöögu ma Aran, ni kïthï mo wääte dëëtge na aciel ki eni bëët; ni jørï geni ki maaw, ni røønyï geni, ni tïïyï ge na jiy mo ena kur keerge, naa tïnyge ni gena dïlämme.",
                    "ID": "41"
                },
                {
                    "text": "«Ni tïïï jïge ki libaae mo tïïc ka lïïna mo tar, nee dëëtge kwöra määnö uumge ki ge; ni kwøi no orøm pier no okëët ämmi.",
                    "ID": "42"
                },
                {
                    "text": "'Ba kany wø døny Aranni ki wääte yo oduŋkaany røømmø, wala kany wø nyiikge buut gïna näk caala tharabëëta ni wø waaŋ gïn wø jïye ŋwääi ni met bääte ni ge tïïya tïï dïlämme kanya en kur keere, abïïe moøgø wär näk mo ena dëëtge, kiper nee ba tïme na raay bäätge, ni ba thøwge. Gïnögø wär bëëde na ciik cooth jï Aran këël mano këët røk wääte ki nyïïkwaaye bëët moo ööi køøre.",
                    "ID": "43"
                }
            ]
        },
        {
            "ID": "OT:EXO.29",
            "name": "Bwøth Wøk 29",
            "text": [
                {
                    "title": "Jöör Rööny Mar Dïlämme",
                    "text": "«'Ba jöö mano tïïyï Aran ki wääte na jiy mo ena kur keerge ki gø, naa tïnyge ni gena dïlämme, beeye en. Wärï lwötï ki nyirøøa ma rwaath ki nyöök rööm ariiø mo bäŋ gïn mo jøøŋŋi dëëtge,",
                    "ID": "1",
                    "comment": "(Bwøth Wøk 39:22-31)"
                },
                {
                    "text": "ki muunni mo rege bäŋ thømmø, ni beege muunni mo rege bäŋ thømmø mo odeelø no opamø mo ojääbö ki maaw, ki muunni mo rege bäŋ thømmø mo odeelø no opamø ni reep mo bäätge okïthö ki maaw; ni muunni moøgø tïïc ka møø mo pøøth.",
                    "ID": "2"
                },
                {
                    "text": "Ni kïthï muunni moøgø yo opïr aciel, ni cïpï opïr manøgø na muuy ki nyirøøa na aciel mana näk rwaath ki nyöök rööm moa näk ariiø.",
                    "ID": "3"
                },
                {
                    "text": "Køøre Aran ki wääte diï käla dho oduŋkaany røømmø, ni lwøgï geni ki pïï.",
                    "ID": "4"
                },
                {
                    "text": "Ni lwørï abïïe, ni beege jalabiiya mana bäär ki jalabiiya mana ciek man wø røø tier abïïna cwøl ni ëëput, ki ëëput, ka abïï käw, ni røøï geni dëër Aran, ni twöï kaw mar abïï dëëre, ni beeye kaw man wø twöö ëëput piny ki gø na näk ocwääö ki riek waŋ;",
                    "ID": "5"
                },
                {
                    "text": "ni kïthï abïï man wø meen wïc wïïe, ni ö gïna no otïïö ni ŋwaŋŋi ki warkey na näk nyuudhi mar ŋat mo ena kur keere na mar Wuuö Jwøk ni twöï gø ra abïï man wø meen wïc manøgø.",
                    "ID": "6"
                },
                {
                    "text": "Køøre maaw mar rööny wär lwørï ni thiiï gø wï Aran ni røønyï eni.",
                    "ID": "7"
                },
                {
                    "text": "Ni cwølï wääte, ni ö jalabiiye moa näk okwøø ni bäyö ni røøï ge dëëtge,",
                    "ID": "8"
                },
                {
                    "text": "ni twöï kaae moa näk mo abïïe dëëtge, ni kïthï cöörri wïthge. Ni tïm tïï dïlämme ni ena ceŋge cooth, ni put tïïci manøgø bëëtö na ciik jïge. Ni manøgø beeye jöö mano cïbï tïïc mar Aran ki wääte ceŋge ki gø.",
                    "ID": "9"
                },
                {
                    "text": "«Køøre nyirøøa mana näk rwaath diï käla nyïm oduŋkaany røømmø, ni ö Aranni ki wääte ni cïpge ceŋge wï nyirøøa manøgø.",
                    "ID": "10"
                },
                {
                    "text": "Ni ŋaalï nyirøøa manøgø nyïma, a na Wuuö Jwøk, dho oduŋkaany røømmø kaagø.",
                    "ID": "11"
                },
                {
                    "text": "Kanyøgønø wärï lwötï ki rem nyirøøa ki lweetï ni gweelï gïïa näk caala tuŋi ri gïn wø cïp olämme bääte; ni kønynyï remø bäre mana dööŋ dëër gïn wø cïp olämme bääte jï kun da piny en.",
                    "ID": "12"
                },
                {
                    "text": "Køøre oraapø mar dwäälö man wø en bäät ec, ko oraapø man wø en bäät cwïny, ki røgi karge riet ki dwäälö marge, wär lwørï ni waaŋï gø no olämi bäät gïn wø cïp olämme bääte.",
                    "ID": "13"
                },
                {
                    "text": "'Ba rïŋ nyirøøa manøgø, ki pïëne, ki weenynye moe, wär waaŋï ki maac ŋää twïër wøk; ni beeye olämi mar raay.",
                    "ID": "14"
                },
                {
                    "text": "«Køøre nywø røømmø aciel wär lwørï, ni ö Aranni ki wääte ni cïpge ceŋge wï nywø røømmø manøgø;",
                    "ID": "15"
                },
                {
                    "text": "ni ŋaalï nywø røømmø manøgø, ni lwørï remø mare ni jørï gø bäät gïn wø cïp olämme bääte deŋŋe manøgø bäre.",
                    "ID": "16"
                },
                {
                    "text": "Køøre nywø røømmø manøgø ŋøørï ŋøørø, ni penyï cïïn moe ki tiete, ni cïbï ge bäät gïn wø cïp olämme bääte ki wïïe bëët na aciel.",
                    "ID": "17"
                },
                {
                    "text": "Ni cïpï nywø røømmø manøgø bäre no olämi man wø waaŋ bäät gïn wø cïp olämme bääte; ni beeye olämi man wø waaŋ bäre jïra, a na Wuuö Jwøk, ni beeye gïn mo ŋwäänynye met, ni näk olämi man wø waaŋ jïra, a na Wuuö Jwøk.",
                    "ID": "18"
                },
                {
                    "text": "«Køøre nywø røømmø maya wär lwørï thuwø, ni ö Aranni ki wääte ni cïpge ceŋge wï nywø røømmø manøgø.",
                    "ID": "19"
                },
                {
                    "text": "Ni ŋaalï nywø røømmø manøgø, ni lwötï ki remø ni gweelï olap ïth Aran mar bäät cwïïe, ko olap ïth wääte mo bäät cwïcge, ki lweet ceŋge moa døøŋŋø mo bäät cwïcge, ki lweet tietge moa døøŋŋø mo bäät cwïcge, ni jørï remø mana dööŋ bäät gïn wø cïp olämme bääte deŋŋe manøgø bäre.",
                    "ID": "20"
                },
                {
                    "text": "Køøre wärï lwötï ki remø ri remø mana en bäät gïn wø cïp olämme bääte, ni lwötï ki maaw ri maaw mar rööny ni wø judö ki gø, ni jørï gø dëër Aran ki dëër abïïge, ki dëët wääte ki dëët abïïkge, ni jørï na aciel ki wääge bëët. Kanyøgø nø, Aran ka abïïge, këël wääte na en kanya ciel ki eni ka abïïkge, tïmö ni ge ena kur keerge.",
                    "ID": "21"
                },
                {
                    "text": "«Køøre dwäälö mar nywø røømmø manøgø, na näk dwäälö mana en jïbe, ko oraapø mar dwäälö man wø en bäät ec, ko oraapø man wø en bäät cwïny, ki røgi karge riet ki dwäälö marge, ki ääm mar bäät cwïïc wär lwørï, kiper nywø røømmø manøgø beeye mar rööny.",
                    "ID": "22"
                },
                {
                    "text": "Ni lwötï ki møø aciel, ki møø aciel mør mo thiinh mo ojääbö ki maaw, ki møø aciel mør mo reep, ni lwørï røk muunni moa näk rege bäŋ thømmø na en yo opïr mana näk ocïp piny nyïma, a na Wuuö Jwøk;",
                    "ID": "23"
                },
                {
                    "text": "ni cïbï gïïögø bëët ceŋ Aran ki ceŋ wääte, ni tuuŋge gïïögø yi jamø na jëëdhi man wø tuuŋŋi nyïma, a na Wuuö Jwøk.",
                    "ID": "24"
                },
                {
                    "text": "Ni lwørï gïïögø ceŋge, ni waaŋï ge ko olämi man wø waaŋ bäre bäät gïn wø cïp olämme bääte, na gïn mo ŋwäänynye met nyïma, a na Wuuö Jwøk; ni beeye olämi man wø waaŋ jïra, a na Wuuö Jwøk.",
                    "ID": "25"
                },
                {
                    "text": "«Køøre gøŋŋø mar nywø røømmø mana ŋaal na mar rööny, na Aran tïme na Kwääy Lam Mana Dwøŋ, wär lwørï, ï na Modhe en, ni tuuŋŋï gø yi jamø na jëëdhi man wø tuuŋŋi nyïma, a na Wuuö Jwøk, nee tïme ni beeye kurï eni.",
                    "ID": "26"
                },
                {
                    "text": "«'Ba kwöra käl wøk ri nywø røømmø mar rööny mar Aran ki wääte, ni beege gøŋŋø mana tuuŋŋi yi jamø ki ääm, wär tïïyï nee bëëtge na gïï mo ena kur keerge.",
                    "ID": "27"
                },
                {
                    "text": "Yi nyïme thuwø, moøgø wär tïmge na kur Aran ki wääte cooth røk olämme mo wø cïp jø Icrielli. Ni manøgø beeye jëëdhi mana doo cïp jø Icrielli jïra, a na Wuuö Jwøk, røk olämme mo wø duunni ki mëër.",
                    "ID": "28"
                },
                {
                    "text": "«'Ba abïïe mo Aran na en kur keerge wär dööŋge jï wääde mano dööŋ kare, këël mano këët ri nyïïkwaaye, ni røøny geni ni cïp tïï Kwääy Lam Mana Dwøŋ ceŋge na abïïe moøgø ege røø.",
                    "ID": "29"
                },
                {
                    "text": "Wär Aran mano dööŋ kar wänni na Kwääy Lam Mana Dwøŋ, abïïe moøgø wär røøe ni käär ge ki nïne abïriiø kany wø døny yo oduŋkaany røømmø ni mare tïïc kanya en kur keere.",
                    "ID": "30"
                },
                {
                    "text": "«'Ba rïŋ nywø røømmø mana ŋaal na mar rööny enø wär lwørï ni thaalï gø kany mo ena kur keere.",
                    "ID": "31"
                },
                {
                    "text": "Ni ö Aranni ki wääte ni camge rïŋö manøgø, ki muunni moa näk ena yo opïr; ni camge dho oduŋkaany røømmø kaagø.",
                    "ID": "32"
                },
                {
                    "text": "Gïïögø na cïp no okïdi mo wëënna raay yøø dege camø, ni cïba tïïc marge ceŋge ni tïmge na jiy mo ena kur keerge; 'ba dhaanhø mør jaak ba doo cämö rege, kiper gena gïï mo ena kur keerge.",
                    "ID": "33"
                },
                {
                    "text": "'Ba ni näk mo rïŋö manøgø na näk mar rööny enø, wala muunni odhäthö ni këët amöölla, wär waaŋï ki maac; ni ba cami këët, kiper beege gïï mo oløny ni ena kur keerge.",
                    "ID": "34"
                },
                {
                    "text": "«'Ba gïïögø diï tïïö na karge jï Aran ki wääte ki køør mana caana jïrï bäre; ni røønyï ge yïth nïrøgø na abïriiø yøø.",
                    "ID": "35"
                },
                {
                    "text": "Dïcäŋ aciel man nø ï doo cïpö ki nyirøøa ma rwaath no olämi mar raay kiper nee tïme no okïdi mo wëënna raay, ni døøyï gïn wø cïp olämme bääte mo waany kanyo cïpï okïdi manøgø bääte; ni gweelï gø ki maaw nee tïme na gïn mo ena kur keere.",
                    "ID": "36"
                },
                {
                    "text": "Okïdi man wø wëën raay wär tïïyï ki nïne abïriiø kiper gïn wø cïp olämme bääte nee tïme na gïn mo ena kur keere; køøre nø, gïn wø cïp olämme bääte tïmö na gïn mo ena kur keere mo pere leth, ni gïn mo gïnögø ee gudö jaak puta tïmö na gïn mo ena kur keere. ",
                    "ID": "37"
                },
                {
                    "title": "Luum Olämme Mo Wø Cïp Cooth",
                    "text": "«'Ba olämme mo ocïpï cooth bäät gïn wø cïp olämme bääte beege nyïïdïëk ariiø mo cwiicge oceele kiper dïcäŋ aciel man nø.",
                    "ID": "38"
                },
                {
                    "text": "Ni cïpï nyidiel aciel no olämi ka amöölla, ni cïpï maya no olämi kany wø tïme na abøøya;",
                    "ID": "39"
                },
                {
                    "text": "ni cïp ka muuy mar møø mo pøøth ma rumi aciel ki ri caapiia mo yie da rumme apaar, mo ojääbö ki maaw ma cuŋguthi ariiø, ni cïpï ki køøŋ nyïïomøki ma cuŋguthi ariiø na jëëdhi thuwø kiper nyidiel aciel.",
                    "ID": "40"
                },
                {
                    "text": "'Ba nyidiel maya mano cïp no olämi kanyo tïm cäŋŋi ni manynya pädhö wär cïpï na aciel ki muuy mar møk beel, ki jëëdhi mar køøŋ nyïïomøki, ni caala mana cïp ka amöölla, kiper nee tïme na gïn mo ŋwäänynye met, ni beeye olämi man wø waaŋ ki maac jïra, a na Wuuö Jwøk.",
                    "ID": "41"
                },
                {
                    "text": "«Manøgø wär tïme ni beeye olämi man wø waaŋ bäre cooth këël mano këët røk beenhnhe mou, ni cïpa dho oduŋkaany røømmø nyïma, a na Wuuö Jwøk, ni beeye kany wø røømma ki uuni yie, ni cääna ki uuni kaace.",
                    "ID": "42"
                },
                {
                    "text": "Aano wäro røømmi ki jø Icriel kaace, ni tïm kaace na kany mo ena kur keere ki køør ajiem mara.",
                    "ID": "43"
                },
                {
                    "text": "«'Ba aani oduŋkaany røømmø ki gïn wø cïp olämme bääte tïïa tïïö ni bëëtge na gïï mo ena kur keerge; ni tïïa Aran ki wääte na jiy mo ena kur keerge thuwø, naa tïnyge ni gena dïlämme.",
                    "ID": "44"
                },
                {
                    "text": "Kanyøgø nø, aano bëëdö dï jø Icriel, ni puta bëëtö ni aana Jwøk marge.",
                    "ID": "45"
                },
                {
                    "text": "Ni puti ya jø Icrielli ŋäc møn ni beeye aani na Wuuö Jwøk na näk Jwøk marge na käl geni wøk ki yi ŋööm Ijep, ki man bëëda dïge. Beeye aani na Wuuö Jwøk na näk Jwøk marge.",
                    "ID": "46"
                }
            ]
        },
        {
            "ID": "OT:EXO.30",
            "name": "Bwøth Wøk 30",
            "text": [
                {
                    "title": "Jöör Tïïc Mar Gïn Wø Waaŋ Gïn Wø Jïye Ŋwääi Ni Met Bääte",
                    "text": "«Køøre wärï tïïï ki gïn wø waaŋ gïn wø jïye ŋwääi ni met bääte ki ri jaadha cwøl ni cïta.",
                    "ID": "1",
                    "reference":"(Bwøth Wøk 37:25-28)"
                },
                {
                    "text": "Ni bär mar deŋŋe beeye rumi aciel, ni dööŋ yie beeye rumi aciel, ni deŋŋe karge ŋweeri röömi; ni ö bärri mare ki piny ni tïï na rumme ariiø, ni rumme moøgø røm ka cenø. Wïth deŋŋe maal karge ŋweeri wär tïïc ni da gïï mo caala tuŋi, no ogääbö na aciel ki dëër gø bäre.",
                    "ID": "2"
                },
                {
                    "text": "'Ba bääte maal, ki bute ki deŋŋe bäre, ki gïïa no otïïö ni caala tuŋi, wär lëënynyï ki warkey mana tøŋ. Ni ö deŋŋe bäre ni tïïi ni mïërö ki warkey ni caala aduda.",
                    "ID": "3"
                },
                {
                    "text": "Wärï thïïï ko oguudi ariiø mo warkey kiper nee kïth deŋŋe mana no otïïö ni mïërö jï piny; ni kïthï oguudi moøgø bute karge riet na näk dïët, nee tïmge na gïï mak jer tëër mo biel gïna näk caala tharabëëta ki ge.",
                    "ID": "4"
                },
                {
                    "text": "'Ba jer tëër moøgø wär tïïyï ki ri jaadha cwøl ni cïta, ni lëënynyï dëëtge ki warkey.",
                    "ID": "5"
                },
                {
                    "text": "«Køøre gïn wø waaŋ jer wø jïcge ŋwääi ni met bääte enø wär cïp ŋää abïï wøk man wø gëëŋ kanya en kur keere na pere leth ki gø, ni dïët ka acanduk man wø nyooth luumma tuut Jwøki ki jiy, na en kany wø røømma ki ïïni yie.",
                    "ID": "6"
                },
                {
                    "text": "Ni ö Aranni ni waaŋ gïn wø jïye ŋwääi ni met bäät gïnögø, ni waaŋe ka amöölla man nø cooth kany wø jiiŋ lambae.",
                    "ID": "7"
                },
                {
                    "text": "Ni cäŋ gïn wø jïye ŋwääi ni met waaŋŋø kany wø nyep lambae kany wø tïm cäŋŋi ni manynya pädhö. Kanyøgønø, gïn wø jïye ŋwääi ni met bëëdö ni di waaŋø cooth nyïma, a na Wuuö Jwøk, këël mano këët røk beenhnhe moo ööi bëët.",
                    "ID": "8"
                },
                {
                    "text": "Kär dee teeŋ gïn wø jïye ŋwääi ni met mør jaak mo waaŋï bäät gø, ni kär niï cïpö ko olämi man wø waaŋ wala muuy mar beel bääte. Kär dee jëëdhi mar køøŋ nyïïomøki mo kønynyï bääte.",
                    "ID": "9"
                },
                {
                    "text": "'Ba Aran wär tïïe ko okïdi mar wëën raay røk gïïa näk caala tuge yie aciel ki yi cwiir; okïdi mar wëën raay manøgø wär tïïc Aranni ki rem olämi man wø cïp no okïdi mar wëën raay, ni beeye yie aciel ki yi cwiir cooth këël mano këët røk beenhnhe mou moo ööi bëët. Gïnö ni caal tharabëëta enø beeye gïn mo ena kur keere mo pere leth jï Wuuö Jwøk.» ",
                    "ID": "10"
                },
                {
                    "title": "Luum Gwel Moo Cïp Jiyi Moo Kwaan",
                    "text": "Kanyøgø Wuuö Jwøk acäŋ cäänö ki Modhe, ni kööe,",
                    "ID": "11"
                },
                {
                    "text": "ni «Kanyo kwaanï jø Icriel moa näk cwøw ni marï kwäny, ŋati man nø doo cïpö jïra, a na Wuuö Jwøk, ki jap cuut kwör kiper dëëre, kiper kanyo kwaanï ge nee bäŋe gïn mo leth mo pïï dëëtge.",
                    "ID": "12"
                },
                {
                    "text": "Gïno cïp ŋati man nø røk jiy moo kwaan beeye thääŋ gwelø mar rumi mana cwøl ni cekel, ni røm na kare ki køør rumi mar kar lam na en kur keere. Ni tïm jammi moøgø ni cïpa jïra, a na Wuuö Jwøk.",
                    "ID": "13",
                    "comment":"Cekel ki dhi Ibaru beeye gïr røm mo thiinh mo peek mare röömi ki thariipe aŋween."
                },
                {
                    "text": "Jiy moo kwaan wär täk ki jiy moa näk cwiicge pïërariiø këël wïthge, ni ö ŋati man nø dëët jiy moa kwaan bëët ni cïp jammi moøgø na karge jïra, a na Wuuö Jwøk.",
                    "ID": "14"
                },
                {
                    "text": "'Ba kanyo cïpu jammi moøgø jïra, a na Wuuö Jwøk, ni caala okïdi mo wëën raay moo tïïyu kiper dëëtu, ŋata no okwär ba doo cïpö ki gwel mo thööth ni kaala thääŋ rumi mana cwøl ni cekel; ni ö ŋata canni ni ba cïpe ki gwel mo nøk mo orëëm ki thääŋ rumi mana cwøl ni cekel.",
                    "ID": "15"
                },
                {
                    "text": "'Ba ï na Modhe en, japa näk caala okïdi mo wëën raay yøø wär lwørï baŋ jø Icriel, ni cïpï ge na jap tïïc mo oduŋkaany røømmø, nee tïmge na jap par wïc jïra, a na Wuuö Jwøk, kiper jø Icriel, ni caala okïdi moo tïïyu kiper dëëtu, ni wø wëën raay mou.» ",
                    "ID": "16"
                },
                {
                    "title": "Jöör Tïïc Mar Gïr Lwøk Mana Näk Caala Thecet",
                    "text": "Køøre Wuuö Jwøk acäŋ cäänö ki Modhe, ni kööe,",
                    "ID": "17"
                },
                {
                    "text": "«Wärï tïïï ki gïr lwøk mo caala thecet ni tïïc ka nywïënyö ma jwïël, ni tïïyï gïre man wø cïbi bäät gø ki nywïënyö ma jwïël thuwø; ni cïbï gø yïthakic oduŋkaany røømmø ki gïn wø cïp olämme bääte, ni kïthï yie ki pïï.",
                    "ID": "18"
                },
                {
                    "text": "Ni ö Aranni ki wääte ni lwøkge ceŋge ki tietge røk pïï moa en yie;",
                    "ID": "19"
                },
                {
                    "text": "ni kany wø dønyge yo oduŋkaany røømmø, ge doo löö røk pïï moøgø, nee ge ba thøwge. Ni kany wø nyänhge buut gïn wø cïp olämme bääte ni marge tïïc, ni ge cïpö ko olämme mo wø waaŋ ki maac bäät gø jïra, a na Wuuö Jwøk,",
                    "ID": "20"
                },
                {
                    "text": "geni ceŋge ki tietge dege lwøø, nee ge ba thøwge. Ni ö gïnögø ni put tïmö na ciik kiper Aran ki wääte ki nyïïkwaaye këël mano këët røk beenhnhe moge moo ööi.» ",
                    "ID": "21"
                },
                {
                    "title": "Jöör Tïïc Mar Maar Rööny Man Wø Judö Ki Gø",
                    "text": "'Ba Wuuö Jwøk acäŋ cäänö ki Modhe ni kööe,",
                    "ID": "22"
                },
                {
                    "text": "ni «Lwötï ki gïï mo ŋwääö ni met; ni beege dwøø mo poot jööm mar jaadha cwøl ni kerbëë ma rumme ma dïpe abïïc mar rumi mana cwøl ni cekel, ka apøk jaath man wø ŋwääi ni met ma rumme ma dïpe ariiø ki pïërabïïc mar rumi mana cwøl ni cekel, ki teeŋ thieŋ mo wø ŋwääi ni met ma rumme ma dïpe ariiø ki pïërabïïc mar rumi mana cwøl ni cekel,",
                    "ID": "23"
                },
                {
                    "text": "ki teeŋ jaath mør mo ŋwääö ni met ma rumme ma dïpe abïïc mar rumi mana cwøl ni cekel, ki køør rumi mar kar lam na en kur keere, ki maar nyïïjer wø nyïïge wel na maaw ma rumi aciel mar rumi mana cwøl ni in.",
                    "ID": "24"
                },
                {
                    "text": "Ni tïïï ki maar rööny man wø judö ki gø mo ena kur keere ki gïïögø, na riia mo ŋwääi ni met, ni tïïya dhaanhe mo waŋe riek ki tïïc manøgø, nee bëëde na maar rööny man wø judö ki gø mo ena kur keere.",
                    "ID": "25"
                },
                {
                    "text": "Køøre oduŋkaany røømmø, ka acanduk man wø nyooth luumma tuut Jwøki ki jiy,",
                    "ID": "26"
                },
                {
                    "text": "ki tharabëëta ki jap tïïc moe bëët, ki lambae ki gïna cuŋge bäät gø ki jap tïïc moe bëët, ki gïn wø waaŋ gïn wø jïye ŋwääi ni met bääte,",
                    "ID": "27"
                },
                {
                    "text": "ki gïn wø cïp olämme mo wø waaŋ bääte, ki jap tïïc moe bëët, ki gïr lwøk na näk caala thecet ki gïre man wø cïbi bäät gø, wär gweelï ki maaw manøgø.",
                    "ID": "28"
                },
                {
                    "text": "Manøgø beeye jöö mano cïbï gïïögø kur keerge ki gø, ni putge tïmö na gïï mo ena kur keerge ni perge leth; ni gïn moo gut ge jaak puta tïmö na gïn mo ena kur keere.",
                    "ID": "29"
                },
                {
                    "text": "«Ni jørï Aran ki wääte niï røønya geni, ni cïbï geni kur keerge, naa tïnyge ni gena dïlämme.",
                    "ID": "30"
                },
                {
                    "text": "'Ba wär caanï jï jø Icriel, ni kööï jïge, ni ‹Man en beeye maaw mo ena kur keere na mar rööny man wø judö ki gø, ni wø tïny aani ki gø këël mano këët røk beenhnhe mou bëët moo ööi.",
                    "ID": "31"
                },
                {
                    "text": "Maaw manøgø kär wïïr dëër dhaanhø jaak, ni kär dee teeŋe mo tïïyu tïïö ni caala gø; kiper beeye maaw mo ena kur keere, ni put bëëtö ni ena kur keere jïïu.",
                    "ID": "32"
                },
                {
                    "text": "'Ba ŋat mo tïïö jaak ki teeŋe, wala ŋat mo wïïr dëër dhaanhø mør ki gø jaak, ŋatøgø wär tïme ni tøør yïthakic tuuŋge.› » ",
                    "ID": "33"
                },
                {
                    "title": "Jöör Tïïc Mar Gïn Wø Jïye Ŋwääi Ni Met",
                    "text": "Køøre Wuuö Jwøk acäŋ köö jï Modhe, ni «Lwötï ki gïï wø waaŋ ni wø ŋwääi ni met, ni beege teeŋ dwøk moa cwøl ni natap, ki cekëëleth, ki kelbena, ki teeŋ dwøø maya mana tar døc mana cwøl ni leböna; ni lwør ni röömi ki røkge bëët.",
                    "ID": "34",
                    "comment": "Natap ki cekëëleth ki kelbena ki leböna beege teeŋ nyeŋ dwøk møøk ki dhi Ibaru."
                },
                {
                    "text": "Ni tïïï ki gïn wø jïye ŋwääi ni met ki gïïögø, ni tïïya dhaanhe mo waŋe riek ki tïïc manøgø, no ojääbö ka acäbö, no otïïö na kare, na gïn mo ena kur keere.",
                    "ID": "35"
                },
                {
                    "text": "Ni lwötï ree ni wälï gø no oŋeth, ni cïbï gø nyïm acanduk man wø nyooth luumma tuut Jwøki ki jiy na en yo oduŋkaany røømmø, ni beeye kany wø røømma ki ïïni yie; ni put tïmö na gïn mo ena kur keere mo pere leth jïïu.",
                    "ID": "36"
                },
                {
                    "text": "'Ba gïn wø jïye ŋwääi ni met manøgø noo tïïyï enø, kär teeŋe tïïyu kiper dëëtu; 'ba wär tïme ni ena kur keere jïïu kipera, a na Wuuö Jwøk.",
                    "ID": "37"
                },
                {
                    "text": "Ni ŋat wäro tïïö ki teeŋe jaak, nee tïïe na gïn wø ŋwääi ni met jïre, wär tïme ni tøør yïthakic tuuŋge.»",
                    "ID": "38"
                }
            ]
        },
        {
            "ID": "OT:EXO.31",
            "name": "Bwøth Wøk 31",
            "text": [
                {
                    "title": "Kanya Ö Jwøki Na Jier Bacaliil Ko Oliyap",
                    "text": "Køøre Wuuö Jwøk acäänö ki Modhe, ni kööe,",
                    "ID": "1",
                    "reference":"(Bwøth Wøk 35:30-35)"
                },
                {
                    "text": "ni «Neenï, Bacaliil wär Uri na näk nyikwaar Ur, na en ri tuuŋ Juuda, ajiera.",
                    "ID": "2"
                },
                {
                    "text": "Ni eni yaa mooø ki Jwïëc Jwøk, nee jïte ki leec wïc, ki riek waŋ man ŋäc acaara, ki riek waŋ man kwany jammi, ki man ŋäc teeŋ tïïe bëët,",
                    "ID": "3"
                },
                {
                    "text": "ni løny jïre ki man cäde ki man nyøth tïï warkey, ki gwelbïrö, ki nywïënyö ma jwïël,",
                    "ID": "4"
                },
                {
                    "text": "ki tïï tieŋ nyeŋ kïte moa perge leth mo wø kïth yïth gïï wø maai piny ki ge, ki tïï tieŋ jenni; nee lønye jïre ki man tïïc teeŋ tïïe bëët ki riek waŋ.",
                    "ID": "5"
                },
                {
                    "text": "'Ba ennø, aani ki dëëra kiree, Oliyap wär Aycamak, na käl ri tuuŋ Daan, acïba nee Bacaliil kønye ki tïïe moøgø; ni tïïa jiy bëët moa nyeŋge reegø ki man ŋäcge tïïc, nee tïme ni løny jïge ki man tïïcge jammi bëët na karge moa köömma ïïni ki geni;",
                    "ID": "6"
                },
                {
                    "text": "ni beege oduŋkaany røømmø, ka acanduk man wø nyooth luumma tuut Jwøki ki jiy, ki rëëbi na en bääte na näk nyuudhi mar wëën raay, ki jammi bëët moo manynyi kiper yo oduŋkaara,",
                    "ID": "7"
                },
                {
                    "text": "ki tharabëëta ki jap tïïc moe, ki lambae ki gïn wø cïbi bäät gø mana no otïïö ki warkey mana tøŋ, ki jap tïïc moe bëët, ki gïn wø waaŋ gïn wø jïye ŋwääi ni met bääte,",
                    "ID": "8"
                },
                {
                    "text": "ki gïn wø cïp olämme mo wø waaŋ bääte ki jap tïïc moe bëët, ki gïr lwøk na näk caala thecet ki gïre man wø cïbi bäät gø,",
                    "ID": "9"
                },
                {
                    "text": "ka abïïe moa no ocwääö ki riek waŋ na en kur keerge kiper Aran na näk Kwääy Lam Mana Dwøŋ, ka abïïe mo wääte, ni beege abïïe mo wø røcge kany wø tïnyge aani ni gena dïlämme;",
                    "ID": "10"
                },
                {
                    "text": "ki maar rööny man wø judö ki gø, ki gïn wø waaŋ kanya en kur keere wø jïye ŋwääi ni met. Gïïögø bëët dege tïïö ki køør mana köömma ïïni ki gø bäre.» ",
                    "ID": "11"
                },
                {
                    "title": "Ciik Ki Man Gwøk Cäŋ Jwömö",
                    "text": "Køøre Wuuö Jwøk acäänö ki Modhe, ni kööe,",
                    "ID": "12"
                },
                {
                    "text": "«'Ba ïïni, wär caanï jï jø Icriel, ni kööï, ni ‹Kiper naa ŋäyu ni beeye aani na Wuuö Jwøk na cïp uuni kur keeru, ka adïëri møn, gwøgu nïr jwöm 'moa; ni manøgø beeye nyuudhi mano bëëdö yïthakiyø ki uuni këël beenhnhe mou bëët mo ööi.",
                    "ID": "13"
                },
                {
                    "text": "« ‹Kiper manøgønø, cäŋ jwömö dou gwøø, kiper beeye cäŋ mo ena kur keere jïïu. Ni ŋato päät gø jaak, ka adïëri møn, wär thøøe; kiper ŋato tïïö cäŋ manøgø jaak, wär tïme ni tøør yïthakic tuuŋge.",
                    "ID": "14"
                },
                {
                    "text": "Tïïe doo tïïö ki nïne abïciel, 'ba noo tïme na bïriet nïne, beeye cäŋ jwömö man jwöm røk yie, ni beeye cäŋ mo ena kur keere jïra, a na Wuuö Jwøk; ni ŋato tïïö jaak ki cäŋ jwömö, ka adïëri møn, wär thøøe.›",
                    "ID": "15"
                },
                {
                    "text": "'Ba jø Icriel cäŋ jwömö dege gwøø, ni wøørge gø këël beenhnhe moge bëët moo ööi, na luubö mo otuudö na bäre bäre.",
                    "ID": "16"
                },
                {
                    "text": "Gïnögø bëëdö na nyuudhi mo ena yïthakicwa ki jø Icriel na bäre bäre; kiper a na Wuuö Jwøk, maal ki piny acwääa ki nïne abïciel; 'ba na tïme na bïriet nïne, aani raa ajwöma, ni koodha ŋëëta.»",
                    "ID": "17"
                },
                {
                    "text": "'Ba kanya ö Wuuö Jwøki na lønye ki cäänö ki Modhe bäät Kïn Caynay, eni Modhe amooe ko opäp kïte ariiø moa näk ciik ogöör bäätge, ni ciik moa en bäät opäp kïte moøgø gööra Jwøki ki cere.",
                    "ID": "18"
                }
            ]
        },
        {
            "ID": "OT:EXO.32",
            "name": "Bwøth Wøk 32",
            "text": [
                {
                    "title": "Kanya Ö Jø Icrielli Na Wøørge Gïna Näk Caala Nyirøøa ",
                    "text": "'Ba kanya ö jø Icrielli na jootge gø ni Modhe oruu ni kär laar duu piny ki bäät kïdi, geni dëëtge acooŋge buut Aran, ni köge jïgø, ni «Ööï, ni tïïï jïwa ki juu mo cäädhi nyïmwa; kiper nyenøgø na Modhe enø, na käl waani wøk ki yi ŋööm Ijep, gïna no otägö dëëre kucwa.»",
                    "ID": "1"
                },
                {
                    "text": "Ni kö Aranni jïge, ni «Tøyu gwet ïdhi mo warkey na en ïth määru ki wäätu ki nyïïu, ni kälu geni baŋa.»",
                    "ID": "2"
                },
                {
                    "text": "Køøre jiy bëët gwet ïdhi mo warkey moa en ïthge aputge tøyø ni kälge ge baŋ Aran.",
                    "ID": "3"
                },
                {
                    "text": "Ni ö Aranni ni lwør gïïögø ceŋge, ni leeny ge na gïn mo caala nyirøøa, ni tieŋ gø ki gïn wø tëëŋö ki gø; ni köge, ni «Wui, jø Icriel, moi beege juu mou na käl uuni wøk ki yi ŋööm Ijep.»",
                    "ID": "4"
                },
                {
                    "text": "'Ba kanya ö Aranni na neen gïnögø, ena tïïö ki gïn wø cïp olämme bääte nyïm nyirøøa; ni ö Aranni ni gøø awaaci piny, ni kööe, ni «Diøø tïmö ni da ajwöma jï Wuuö Jwøk.»",
                    "ID": "5"
                },
                {
                    "text": "'Ba na tïme na amöölla cøøn gena put päny maal ni cïpge ko olämme mo wø waaŋ, ni känge ko olämme mo wø duunni ki mëër; ni ö jiyi ni pïge piny ni cämge ni mäthge, ni öge maal ni mielge. ",
                    "ID": "6"
                },
                {
                    "title": "Kanya Ö Modhe Na Kwaac Jwøk Kiper Jø Icriel",
                    "text": "Køøre Wuuö Jwøk acäänö ki Modhe, ni kööe, ni «Laar ci piny, kiper jiyï, na kälï wøk ki yi ŋööm Ijep, dëëtge araanyge keerge.",
                    "ID": "7"
                },
                {
                    "text": "Gena laar gaa wøk ki øtjöö mana köömma geni ki gø, ni tïïge ki gïn mo oleenyø mo caala nyirøøa kiper dëëtge, ni wøørge gø, ni cïpge ko olämme jïgø, ni köge, ni ‹Wui, jø Icriel, moi beege juu mou na käl uuni wøk ki yi ŋööm Ijep.› »",
                    "ID": "8"
                },
                {
                    "text": "Ni cäŋ Wuuö Jwøki köö jï Modhe, ni «Aani jøøgø aneena døøc; ka adïëri møn, gena jiy mo wïthge teek.",
                    "ID": "9"
                },
                {
                    "text": "'Ba ennø, wec aani, nee wëër mara jääŋŋa bäätge, nee ge raanynya; 'ba ïïni, ïïno tïïa na wï jur mo päl.»",
                    "ID": "10"
                },
                {
                    "text": "Kanyøgø Modhe Wuuö Jwøk na näk Jwøe akwaae, ni kööe, ni «Wui, Kwäärö Wuuö Jwøk, ?aperŋø na kööï ni wëër marï jääŋŋï jääŋŋö bäät jiyï na kälï wøk ki yi ŋööm Ijep ki køør teek badï na dwøŋ?",
                    "ID": "11"
                },
                {
                    "text": "?Aŋø, a jø Ijep noo köge, ni ‹Jwøk jiye akäl wøk ki rääc ec nee nää yïthakic kïte, ni raany geni bäät piny›? Awuuö Jwøk, akwaya ïïni ki man cïbï cwïnyï piny ni wiilï acaara marï, ni ba tïïï ki gïn mo raac dëët jiyï.",
                    "ID": "12"
                },
                {
                    "text": "Caar wïïï ki Eeberam ki Aydhak ki Icriel, na näk jiyï, na kööŋï jïge ki dëërï kiree, ni kööï, ni ‹Aani nyïïkwaayu otïïa nee nyaacge ni caala ceer mo maal, ni cïba ŋöömö man bäre ni cääna kipere en jï nyïïkwaayu, ni put tïmö na marge na bäre bäre.› »",
                    "ID": "13"
                },
                {
                    "text": "Kanyøgø Wuuö Jwøk cwïnye aware ki gïna dee tïïö na raac dëët jiye na caane. ",
                    "ID": "14"
                },
                {
                    "title": "Kanya Wëër Modhe Ki Jø Icriel Ni Jääl Geni",
                    "text": "Køøre Modhe aduu piny ki bäät kïdi no opäp kïte moa näk ariiø na näk ciik ogöör bäätge kääre käärö ki cere, ni beege opäp kïte moa näk ogöörö ki kwöre bëët, ni beege ki løøi ki løøk maya.",
                    "ID": "15"
                },
                {
                    "text": "'Ba opäp kïte moøgø tïïya Jwøki; ni gööre moa näk ogöör bäätge, gööra Jwøki.",
                    "ID": "16"
                },
                {
                    "text": "'Ba kanya ö Jøcua na wïny dööt jiy ni ge lweelli døc, ena köö jï Modhe, ni «Da dwøl mo keda dwør leny mo ena twïër.»",
                    "ID": "17"
                },
                {
                    "text": "'Ba Modhe aköö, ni «Manøgø ba wïnyi na dööt jiy mo orëëmmo wala dööt jiy mo oböötö; 'ba dwøl manøgø ni wïnynya enø beeye dwør meeŋ.»",
                    "ID": "18"
                },
                {
                    "text": "'Ba kanya tïme ni Modhe kare cään ki twïër, gïna näk caala nyirøøa ajoode, ni jiy miel; ni ö Modhe ni put wëër døc, ni leeŋ opäp kïte piny na en cere, ni putge tøyø tier kïdi kaagø.",
                    "ID": "19"
                },
                {
                    "text": "Ni lwør gïna näk caala nyirøøa na näk ege tïïö, ni waaŋ gø ki maac, ni guur gø këël mana tïme ni caala tør, ni køny gø bäät pïï, ni tïïc gø nee maath jø Icrielli.",
                    "ID": "20"
                },
                {
                    "text": "Køøre Modhe aköö jï Aran, na «?Agïnaŋø na tïïc jøøi dëërï, ni kïthï bääyö man ni dwøŋ bäätge en?»",
                    "ID": "21"
                },
                {
                    "text": "Ni kö Aranni, ni «Kwäärö, kärï wëër ki aani døc; ïïni ki dëërï kiree, ŋäyï ni jøøi ii cwïnyge ena køør gïï mo reyø.",
                    "ID": "22"
                },
                {
                    "text": "Kiper beeye geni na köö ki aani, ni ‹Ööï ni tïïï jïwa ki juu mo cäädhi nyïmwa; kiper nyenøgø na Modhe enø, na käl waani wøk ki yi ŋööm Ijep, gïna no otägö dëëre kucwa.›",
                    "ID": "23"
                },
                {
                    "text": "Ni kööa jïge, ni ‹Ŋat mo jïre da warkey jaak, wär tuur wøk.› Ni putge gø tïïc ni kälge ge baŋa, ni leeŋa ge yi maac, ni put tïmö na gïna näk caala nyirøøa enø.»",
                    "ID": "24"
                },
                {
                    "text": "'Ba kanya ö Modhe na joot jiy ni bëëdö ka wïthge keerge, kiper mana weyi Aranni nee bëëtge ki wïthge keerge, ni tïmge na jiy mo ojøøŋŋø ki baŋ nyïïmänge;",
                    "ID": "25"
                },
                {
                    "text": "kanyøgø eni na Modhe enø, ena ci dhi kiir mar twïër, ni kööe, ni «Ŋat mo ena løø Wuuö Jwøk jaak, beerra man ö baŋa.» Ni ö nyïïkwaac Libay moa näk cwøw bëët ni putge rege cooŋ buute.",
                    "ID": "26"
                },
                {
                    "text": "Ni kö Modhe jïge, ni «Gïna caan Wuuö Jwøki na näk Jwø Icriel beeye en, ena köö, ni ‹Ŋati man nø dëëtu opëëllö mare dee lwørø, ni cøøe ni cäädhe dï kiir bäre, ni 'näk ŋata joode ni bëëdö ka wïïe, këël coki, këël watge, këël ŋat atut mare.› »",
                    "ID": "27"
                },
                {
                    "text": "Ni ö nyïïkwaac Libay ni putge gø tïïc kaawat mana caani ya Modhe, ni thøw jiyi mo jïtö ki kume adäk dïcäŋeca.",
                    "ID": "28"
                },
                {
                    "text": "Køøre Modhe aköö, ni «Kiper na cïbu dëëtu kur keeru jï Wuuö Jwøk dïcäŋ man en, ni männu ki wäätu ki nyïïmëëgu, Wuuö Jwøk thuwø uuna gwïëdhe dïcäŋ man en.» ",
                    "ID": "29"
                },
                {
                    "title": "Kanya Ö Modhe Na Cäŋ Jwøk Kwaayø",
                    "text": "'Ba na tïme na aruunnø man, Modhe aköö jï jø Icriel, ni «Uuni, uuna bääyö ki bääyö mo dwøŋ døc kiree; 'ba ennø, a cøøa maal bäät kïdi baŋ Wuuö Jwøk; kanymør løny jïra ki man dee gïn mo tïïa tïïö mo wëënna bääyö maru.»",
                    "ID": "30"
                },
                {
                    "text": "Køøre Modhe adøø baŋ Wuuö Jwøk, ni kööe, ni «Wui Awuuö Jwøk, jøøgø abääyö ki bääyö mo dwøŋ døc kiree, ni tïïge ki juu ma warkey kiper dëëtge.",
                    "ID": "31"
                },
                {
                    "text": "'Ba ennø, ni näk løny, beerra man wëënnï bääyö marge; 'ba ni näk mo ba løny, akwaya ïïni nee nyeŋŋa raanynyï yi wëëlö mana näk nyeŋ jiyï iï göör yie.»",
                    "ID": "32"
                },
                {
                    "text": "Ni kö Wuuö Jwøki jï Modhe, ni «Ŋata näk obääyö dëëra beeye noo nyeŋŋe raanynya yi wëëlö mara.",
                    "ID": "33"
                },
                {
                    "text": "'Ba ennø, ciï ni bwødhï jø Icriel kanya näk yaa caanø jïrï. Ka adïëri møn, nyïïatwiel maal mara ojääŋŋa nyïmï; 'ba kanyo tïme na kar ŋøl luup, kar kaaca nø bääyö marge oŋøla bäätge.»",
                    "ID": "34"
                },
                {
                    "text": "Køøre Wuuö Jwøk gïï mo leth ajääŋŋe bäät jø Icriel kiper gïna tïïcge na wøørge gïna näk caala nyirøøa mana tieŋ Aranni.",
                    "ID": "35"
                }
            ]
        },
        {
            "ID": "OT:EXO.33",
            "name": "Bwøth Wøk 33",
            "text": [
                {
                    "title": "Luubö Mana Caan Jwøki Kiper Wääth Mar Jø Icriel ",
                    "text": "Køøre Wuuö Jwøk acäänö ki Modhe, ni kööe, ni «Aayu kany, ni beeye ïïni ki jøøgø na kälï wøk ki yi ŋööm Ijep yøø; ni cou yi ŋöömma kööŋa kipere jï Eeberam, ki Aydhak, ki Jeekap, na kööa, ni ‹Ŋöömö manøgø cïba cïbö jï nyïïkwaayu.›",
                    "ID": "1"
                },
                {
                    "text": "'Ba nyïïatwiel maal ojääŋŋa nyïmï, ni riemma jø Keenan, ki jø Amör, ki jø Këth, ki jø Përec, ki jø Ëwi, ki jø Jeebuc.",
                    "ID": "2"
                },
                {
                    "text": "Cou yi ŋöömma näk caak ki maar kïc päl yie; 'ba kiper mana näk uuna jiy mo wïthu teek, a ba cäädhi na aciel ki uuni, nou ba thööra øtjöö.»",
                    "ID": "3"
                },
                {
                    "text": "'Ba kanya ö jiyi na wïnyge luup moøgø na reyø yøø, cwïnyge apädhö døc, ni bäŋe dhaanhø dïge mo jap mïërö moe ee kïth dëëre.",
                    "ID": "4"
                },
                {
                    "text": "Gïnögø atïïcge kiper Wuuö Jwøk onø cäänö ki Modhe ni kööe, ni «Caanï jï jø Icriel, ni kööï jïge, ni ‹Uuna jiy mo wïthu teek; ni näk mo aano cäädhö na aciel ki uuni këël kany mo thiinh jaak, u puta ka thöör. 'Ba ennø, kälu jap mïërö mou wøk dëëtu; køøre nø, gïno tïïa kiperu løny man ŋääa gø.› »",
                    "ID": "5"
                },
                {
                    "text": "Kanyøgønø, jø Icriel dëëtge aputge loony ni kärge jap mïërö moge dwøk dëëtge këët, ki mana täkge ki ri Kïn Körëp. ",
                    "ID": "6",
                    "comment": "Kïn Körëp ki kwör møøk di cwølø ni Kïn Caynay."
                },
                {
                    "title": "Luum Oduŋkaany Røømmø Mana Kwøŋ Modhe Tïïc",
                    "text": "'Ba Modhe da oduŋkaara mo wø gure wøk ŋää twïër, ni kare bäär mëëth ki twïër, ni cwøl gø no oduŋkaany røømmø. Ni kany wø tïme ni da ŋat mo manynya Wuuö Jwøk, eni cøøa wøk kanya en oduŋkaany røømmø yie ŋää twïër.",
                    "ID": "7"
                },
                {
                    "text": "'Ba kany wø tïme ni Modhe manynya ci yo oduŋkaany røømmø, jiy bëët puta ö maal ni cuŋge, ni ŋati man nø ena dho oduŋkaara mare, ni nyeŋge ege tee ri Modhe këël mano døny yo oduŋkaany røømmø.",
                    "ID": "8"
                },
                {
                    "text": "Ni kany wø døny Modhe yo oduŋkaany røømmø, pöölö puta ö piny, ni cuŋŋe dho oduŋkaara; ni ö Wuuö Jwøki ni put cäänö ki Modhe.",
                    "ID": "9"
                },
                {
                    "text": "'Ba kany wø ö jiyi wø jootge pöölö ni cuŋŋö dho oduŋkaara, jiy bëët puta ö maal ni wøørge nyeŋ Wuuö Jwøk, ni ŋati man nø ena dho oduŋkaara mare.",
                    "ID": "10"
                },
                {
                    "text": "Ni ö Wuuö Jwøki ni cääne ki Modhe ni løøŋge dhøkge ki gø, kaawat man wø cään dhaanhe ki nyawatge jaak. 'Ba kany wø duu Modhe twïër, ŋat tïïc mare ma nyen mo poot na wøp, na näk Jøcua o Nun, ree bäŋ wø daae yo oduŋkaara kaace. ",
                    "ID": "11"
                },
                {
                    "title": "Kanya Ö Modhe Na Kwac Jwøk Na Ajieme Nyoodhe",
                    "text": "Køøre Modhe aköö jï Wuuö Jwøk, ni «Neenï, ïïna köö ki aani, ni ‹Bwøth jøøgø.› 'Ba ïïni ŋato jääŋŋï ki aani kärï caanø jïra. Ni cäŋï köö ki aani thuwø, ni ‹Ï yaa nø ŋäc døc, ni yia met ki ïïni.›",
                    "ID": "12"
                },
                {
                    "text": "'Ba ennø, ni näk mo yiï met ki aani møn, a kwaya ïïni ki man nyoothï acaara marï jïra, naa bëëda niï ŋääa, ni putï bëëtö ni yiï met ki aani. Ni caarï wïïï thuwø ki wï jur manøgø, ni ŋäyï gø ni beege jiy moï.»",
                    "ID": "13"
                },
                {
                    "text": "Ni kö Wuuö Jwøki jï Modhe, ni «Aano cäädhi ki ïïni ciel, ni mooa ïïni ki jwömö.»",
                    "ID": "14"
                },
                {
                    "text": "Køøre Modhe aköö jï Wuuö Jwøk, «Ni näk miï ba aay ki waani ciel, kär wa wëëk wääth kany.",
                    "ID": "15"
                },
                {
                    "text": "?Aŋø, ni näk miï ba aay ki waani, oŋääi nidïï ni yiï met ki aani ki jøøi na näk jiyï ii, ni waana jiy mo wa ena kur keerwa dï jiy moa en bäät piny bëët?»",
                    "ID": "16"
                },
                {
                    "text": "'Ba Wuuö Jwøk aköö jï Modhe, ni «Aani gïna cäänï kipere enøgø tïïa tïïö møn; kiper yia met ki ïïni, ni ï yaa nø ŋäc cøøn.»",
                    "ID": "17"
                },
                {
                    "text": "Køøre Modhe aköö, «Wui, Awuuö Jwøk, akwaya ïïni, nyooth ajiem marï jïra.»",
                    "ID": "18"
                },
                {
                    "text": "Ni kö Wuuö Jwøki jï Modhe, ni «Aani ki dëëra kiree mara na beer tïïa tïïö nee pöödhe ki nyïmï, ni køba gïr nyeŋŋa nyïmï, a na Wuuö Jwøk; kiper met ec mara wø nyoodha nyoodhø jï ŋato kööa ni yia met ki gø, ni nyoodha bäth ec mara jï ŋato kööa ni bäth ec mara nyoodha nyoodhø jïre.»",
                    "ID": "19"
                },
                {
                    "text": "'Ba Wuuö Jwøk acäŋ köö, ni «Ïïni täärnyïma ba løny ki man neenï gø, kiper ŋat maa ee neenø jaak ba cäŋ bëëtö ni kwøw këët.»",
                    "ID": "20"
                },
                {
                    "text": "Køøre Wuuö Jwøk aköö, ni «Neenï, da kany mo ena buuta, ni løny jïrï ki man cuŋŋï bäät kïdi kaace;",
                    "ID": "21"
                },
                {
                    "text": "ni kany wø tïme na ajiem mara pöönhnhö ki kaagø, ïïno kïtha yi kään kïdi ni uuma ïïni ki cera këël mano pöödha ki kaagø.",
                    "ID": "22"
                },
                {
                    "text": "Køøre nø, cera oläwa käl wøk, ni tïme niï neena dïŋääa; 'ba täärnyïma ba doo neenø ennø.»",
                    "ID": "23"
                }
            ]
        },
        {
            "ID": "OT:EXO.34",
            "name": "Bwøth Wøk 34",
            "text": [
                {
                    "title": "Kanya Ö Jwøki Na Nyooth Ajieme Jï Modhe ",
                    "text": "Køøre Wuuö Jwøk aköö jï Modhe, ni «Tööï ko opäp kïte ariiø mo caala moa dïkwøŋ, nee luup moa en bäät opäp kïte moa dïkwøŋ na gøøï piny na tøyø nee gööra bäät opäp kïte moøgø.",
                    "ID": "1"
                },
                {
                    "text": "Jiiŋ riï, ni ööï maal bäät Kïn Caynay diøø ka amöölla, ni koorï aani bäät kïdi kaace.",
                    "ID": "2"
                },
                {
                    "text": "'Ba kär dee dhaanhø mo ö bäät kïdi ki ïïni, ni kär dee dhaanhø mo joot bäät kïdi kaagø bäre; këël pïïth dïëk wala dhäk, kär dee gø mo kööl tier kïdi manøgø.»",
                    "ID": "3"
                },
                {
                    "text": "Ni ö Modhe ni tööe ko opäp kïte ariiø mo caala moa dïkwøŋ, ni päny maal ka amöölla cøøn ni ci bäät Kïn Caynay, kaawat mana ö Wuuö Jwøki na kööm eni, ni aae no opäp kïte di käärö ki cere.",
                    "ID": "4"
                },
                {
                    "text": "Kanyøgø Wuuö Jwøk aö piny ni ena yi pöölö, ni cuŋŋe kaace buut Modhe, ni køp gïr nyeŋŋe na näk Wuuö Jwøk.",
                    "ID": "5"
                },
                {
                    "text": "Køøre eni na Wuuö Jwøk apöödhö ki nyïm Modhe, ni cäänö, ni «Beeye aani na Wuuö Jwøk, Jwøa näk yie bäth ni wø nyooth met ec mare jï jiy, ni wø ba laar wëër, ni mëëye ni wø ba jøøl päl, na adïëri mare okadhø;",
                    "ID": "6"
                },
                {
                    "text": "ni beeye wø gwøk mëëye ni wø ba jøøl kiper jiy ma kum kum, ni ŋat mo obääyö, ki ŋat adhala, ki ŋat mo otïïö ki gïï mo reyø di wëënnö; 'ba ŋat raay poot ba wiie ka ajäla, ni raay moa tïïc wëëe poot di coolø dëët obwöre moge ki nyïïkwaacge, këël mano pïïe dää beenhnhe wala ŋweer beenhnhe.»",
                    "ID": "7"
                },
                {
                    "text": "Ni ö Modhe ni put cøŋŋe këël piny ni wøør Wuuö Jwøk.",
                    "ID": "8"
                },
                {
                    "text": "Ni kööe, ni «Wui Kwäärö, ennø, ni näk mo yiï met ki aani, a kwaya ïïni niï cäädhï ki waani na aciel, këël na bëët jøøgø ni gena jiy mo wïthge teek. Wëën bääyö marwa ki gïïa reyø na tïïcwa, ni käärï wa ni waana jiyï.» ",
                    "ID": "9"
                },
                {
                    "title": "Kanya Ö Jwøki Na Nwøc Luubö Mana Tuude",
                    "text": "Køøre Wuuö Jwøk aköö, ni «Ennø, a tudö ki luubö ki uuni. 'Ba gïï mo rëëma ec mo poot kära tïïö bäät piny cøøn, wala dï jur mo ena bäät piny kany, tïïa tïïö nyïm jiyï bëët. Ni ö jiyi bëët moø ni bëëdï dïge yøø ni jootge tïïc mara, a na Wuuö Jwøk; kiper gïno tïïa buutï enø beeye gïn mo kännö ki lwär mo päl døc.",
                    "ID": "10"
                },
                {
                    "text": "Gwøk gïn ni köömma ïïni ki gø dïcäŋi en. Ka adïëri møn, jø Amör, ki jø Keenan, ki jø Këth, ki jø Përec, ki jø Ëwi, ki jø Jeebuc riema wøk nyïmï.",
                    "ID": "11"
                },
                {
                    "text": "Gwøk riï ki man ba tudï ki luubö ki jiy mo wø bëëdö yi ŋöömmo ciï yie, kiper nee ba tïme na gïn mo caala abïëp dïïu.",
                    "ID": "12"
                },
                {
                    "text": "'Ba gïno tïïyu beeye ki man raanynyu gïï wø cïpge olämme moge bäätge, ni tøgu kïte moa näk ege cwöth piny kiper nee lamge, ni ŋødu jenni moge piny moa näk ege tieŋø ni wø lamge.",
                    "ID": "13"
                },
                {
                    "text": "Kär dee jwøk mør jaak mo lammu, kiper a na Wuuö Jwøk, na näk nyeŋŋa Këëny, aana Jwøk ma akëëyö møn.",
                    "ID": "14"
                },
                {
                    "text": "«Käru tudö ki luubö ki jiy mo wø bëëdö yi ŋöömmöce; kiper ni näk mo uuno tudö ki luubö ki geni, kanyo bëëtge ni ge tïïö ki gïï mo reyø ni cwïnyge ena køør juu moge, ni cïpge ko olämme jï juu moge, u cwølge cwølø ki man cämu ki ge ko olämme moo cïpge.",
                    "ID": "15"
                },
                {
                    "text": "'Ba ni näk nyïïge you nywømø jï wäätu nee tïmge na määrge, kanyo bëët nyïïge moøgø ni ge tïïö ki gïï mo reyø ni cwïnyge ena køør juu moge, wäätu bwøthge bwødhø ki øtjöörögø ni tïïcge teeŋ tïïc manøgø.",
                    "ID": "16"
                },
                {
                    "text": "«Kär dëëtu tïnynyu ki kït gïrpiny mo oleenyø na jwøk.",
                    "ID": "17"
                },
                {
                    "text": "«Ajwöm Møga Näk Ree Bäŋ Thømmø dou gwøø. U doo cämö ki nïne abïriiø ki møø mo ree bäŋ thømmø, kaawat mana köömma uuni. 'Ba møgøgø wär cammu kanya no owäŋŋö yi dwääna cwøl na Abip; kiper dwäänögø na cwøl na Abip enø, beeye dwääna ööu wøk yie ki Ijep.",
                    "ID": "18"
                },
                {
                    "text": "«Kaai moa näk cwøw bëët moo lwaarø ki ge beege 'moa; këël kaai mo lääc paac mou bëët moa näk thwönhi poot na 'moa thuwø, ni beege kaai mo dhäk ki mo dïëk.",
                    "ID": "19"
                },
                {
                    "text": "'Ba kaa mo mar arëën jaak dou wiilø ki nyidiel, 'ba ni näk mo ba wiillu, ŋute dou meenø. 'Ba kaai mo jiy na näk wäätu wär wïïlu wøk. Køøre thuwø, kär dee ŋat mo ö nyïma ki ceŋŋe jaak.",
                    "ID": "20"
                },
                {
                    "text": "«U doo tïïö ki nïne abïciel, 'ba noo tïme na bïriet nïne, u doo jwöm; këël køp ni beeye kar puur wala kar kac caammi, rou dou jwömö.",
                    "ID": "21"
                },
                {
                    "text": "«Ajwöma Man Wø Wøør Køør Juu Abïriiø, man wø wøør ki muuce mo caammi mo wø kwøŋ ciek, ka Ajwöm Thum Kac mar aŋuun cwiir, dou wøørø.",
                    "ID": "22"
                },
                {
                    "text": "Kwöre adäk ki yi cwiir cooth cwøw mou bëët doo ööa nyïma, a na Wuuö Jwøk na näk Jwø Icriel.",
                    "ID": "23"
                },
                {
                    "text": "Kiper aani juurre riema wøk nyïmmu, ni nyaaa nyeŋ keee mou, ni tïïa ŋöömö maru ni päl. 'Ba kany wø ööu nyïma, a na Wuuö Jwøk na näk Jwøu, kwöre moøgø na adäk yøø ki yi cwiir, bäŋ dhaanhø mo cädö ki man mac ŋöömö maru.",
                    "ID": "24"
                },
                {
                    "text": "«Olämi man wø ŋaal ni wø remme cïpu jïra, kär cïpu na aciel ki møø mo ree da thømmø. Olämi mana jiiŋŋi kiper cam Cäŋa Pööth Thøøe Yie enø, kär dee gø mo weyu ree mo këët amöölla.",
                    "ID": "25"
                },
                {
                    "text": "«Thwöth caammi moa beyø moo kwøŋ ciek dïkwøŋ yïth pwöth mou, dou kïtha yi øda, a na Wuuö Jwøk na näk Jwøu. «Kär nyidiel thaallu ki caa menni.»",
                    "ID": "26"
                },
                {
                    "text": "Køøre Wuuö Jwøk aköö jï Modhe, ni «Göör luupögø piny, kiper ki køør luupögø yøø, aana nø tudö ki luubö ki ïïni ki jø Icriel.»",
                    "ID": "27"
                },
                {
                    "text": "Ni ö Modhe ni put bëëtö kaace buut Wuuö Jwøk ki cääŋŋe ma pïëraŋween ki wärre ma pïëraŋween; ni bäŋ gïn mo ee camø, wala pïï mo ee maadhø. Ni göör luup moa tuut, na näk ciik moa näk apaar, bäät opäp kïte. ",
                    "ID": "28"
                },
                {
                    "title": "Kanya Duu Modhe Baŋ Jø Icriel Ni Täärnyïme Orieny",
                    "text": "'Ba kanya tïme ni Modhe ööa piny ki bäät Kïn Caynay no opäp kïte karge riet moa näk ciik ogöör bäätge ena cere, ni eni ööa piny ki bäät kïdi, eni na Modhe enø kuue ni täärnyïme bëëdö no orieny kiper mana cääne ki Wuuö Jwøk.",
                    "ID": "29"
                },
                {
                    "text": "'Ba kanya ö Aranni ki jø Icriel bëët na jootge Modhe, aneenge møn ni täärnyïme orieny, ni putge lwäyö ki man nyänhge buute.",
                    "ID": "30"
                },
                {
                    "text": "Køøre gena cwøl Modhe, ni ö Aranni ki jiy bëët moa näk dïbwöthe ni duuge baŋ Modhe; ni ö eni ni put cäänö ki geni.",
                    "ID": "31"
                },
                {
                    "text": "'Ba na tïme na køøre cään, jø Icriel bëët anyänhnhö, ni cem geni ki man tïïcge jammi bëët moa caan Wuuö Jwøki jïre bäät Kïn Caynay.",
                    "ID": "32"
                },
                {
                    "text": "'Ba kanya ö Modhe na lønye ki cäänö ki ge, täärnyïme aput rïëp ka abïï.",
                    "ID": "33"
                },
                {
                    "text": "'Ba kany wø ci Modhe nyïm Wuuö Jwøk nee cääne ki gø, abïï wø käle wøk täärnyïme këël mano duu wøk. Ni kany wø duu wøk ni caana luup jï jø Icriel moa köömmi ki ge,",
                    "ID": "34"
                },
                {
                    "text": "jø Icriel täärnyïm Modhe wø jootge joodø no orieny. Ni ö Modhe ni dwøk abïï täärnyïme këël mano cäŋ ci nyïm Wuuö Jwøk nee cääne ki gø.",
                    "ID": "35"
                }
            ]
        },
        {
            "ID": "OT:EXO.35",
            "name": "Bwøth Wøk 35",
            "text": [
                {
                    "title": "Kanya Ö Modhe Na Caan Ciik Jï Jiy Kiper Cäŋ Jwömö ",
                    "text": "Køøre Modhe lwaa Icriel bäre acooŋ kanya ciel ni kööe jïge, ni «Gïï ii beege gïïa ö Wuuö Jwøki na kööm uuni ki ge nee tïïyu.",
                    "ID": "1"
                },
                {
                    "text": "Tïïe doo tïïö ki nïne abïciel, 'ba noo tïme na bïriet nïne beeye cäŋ mo ena kur keere jïïu, ni beeye cäŋ jwömö man jwömmu rou yie, na cäŋ jwömö jï Wuuö Jwøk; ni ŋat mo tïïö jaak ki cäŋ jwömö, ka adïëri møn, wär thøøe.",
                    "ID": "2"
                },
                {
                    "text": "Kär dee mäc mo liel kwör bëëte mou ki cäŋ jwömö.» ",
                    "ID": "3"
                },
                {
                    "title": "Kanya Cään Modhe Ki Jø Icriel Kiper Jap Tïïc Mo Oduŋkaara",
                    "text": "Køøre Modhe acäänö ki lwaa Icriel bäre, ni kööe, ni «Gïn en beeye gïna cem Wuuö Jwøki, ena köö,",
                    "ID": "4",
                    "reference": "(Bwøth Wøk 25:1-7; 39:32-41)"
                },
                {
                    "text": "ni ‹Cïpu ki muuce jï Wuuö Jwøk; ŋato yie met ki man cïpe ki muuy ki cwïnye bäre, beerra man käl gø na muuy jï Wuuö Jwøk; ni muuce moøgø beege warkey, ki gwel-bïrö, ki nywïënyö ma jwïël;",
                    "ID": "5"
                },
                {
                    "text": "ki waare mo kïtge caala kït abïcøle, ki ma dïmuur, ki mo kwaar, ki waac lïïna mo tar mo mïërö, ki jïëc dïëk ma atëëe;",
                    "ID": "6"
                },
                {
                    "text": "ki pëët nyöök rööm mo otïïö ki kït mo kwayø, ki pëët lääy mo onyøŋø, ki jaadha cwøl ni cïta;",
                    "ID": "7"
                },
                {
                    "text": "ki maar lamba, ki gïï wø ŋwääi ni met kiper nee jääp ki maar rööny man wø judö ki gø, ki gïï wø waaŋ wø jïye ŋwääi ni met;",
                    "ID": "8"
                },
                {
                    "text": "ki nyeŋ kïte moa cwøl ni cöyammi na näk kïte mo perge leth, ki teeŋ nyeŋ kïte møøk thuwø mo perge leth, kiper nee kïth dëër abïïna cwøl ni ëëput ka abïï käw ni wø käär Kwääy Lam Mana Dwøŋ.",
                    "ID": "9"
                },
                {
                    "text": "« ‹Beerra man ö jiyi bëët moa nyeŋge reegø ki tïïc dïïu ni öge, ni tïïcge jammi bëët moa cem Wuuö Jwøki ni tïïc;",
                    "ID": "10"
                },
                {
                    "text": "ni beeye oduŋkaara na näk kar bëëtö mar Wuuö Jwøk, ki rëëpe moe, ki nywïëny moe mo dhøkge ogønø, ko opämi moe, ki jenni moe mo caala läämme, ki cööthe moe, ki gïï wø cwöth tiel yïthge moe;",
                    "ID": "11"
                },
                {
                    "text": "ka acanduk ki jer tëër moe, ki rëëbi mar acanduk manøgø, na näk beeye nyuudhi mar wëën raay, ka abïï man wø gëëŋ kanya en kur keere na pere leth ki gø;",
                    "ID": "12"
                },
                {
                    "text": "ki tharabëëta ki jer tëër moe, ki jap tïïc moe bëët, ki muunni moa näk nyuuthe;",
                    "ID": "13"
                },
                {
                    "text": "ki gïn wø cuŋ lambae bääte thuwø kiper tar man wø liel, ki jap tïïc moe, ki lambae, ki maar lamba;",
                    "ID": "14"
                },
                {
                    "text": "ki gïn wø waaŋ gïn wø jïye ŋwääi ni met bääte ki jer tëër moe, ki maar rööny man wø judö ki gø, ki gïn wø waaŋ ni wø jïye ŋwääi ni met, ka abïï mana näk mar gëëŋ kiper dho oduŋkaara na näk kar bëëtö mar Wuuö Jwøk;",
                    "ID": "15"
                },
                {
                    "text": "ki gïn wø cïp olämme mo wø waaŋ bääte, ki gïna näk otïïö ki nywïënyö ma jwïël ni keda oŋana, ki jer tëër moe, ki jap tïïc moe bëët, ki gïr lwøk na näk caala thecet ki gïn wø cïbi bäät gø;",
                    "ID": "16"
                },
                {
                    "text": "ka abïïe mo wø lïër na kal, ki jer kal ki gïï wø cwöth tietge yïthge, ka abïï mo mar gëëŋ kiper dhi kal;",
                    "ID": "17"
                },
                {
                    "text": "ki dïnööy mo oduŋkaara na näk kar bëëtö mar Wuuö Jwøk, ki dïnööy mo kal, ki thøøli moge;",
                    "ID": "18"
                },
                {
                    "text": "ka abïïe moa näk ocwääö ki riek waŋ kiper tïï dïlämme kanya en kur keere, ni beege abïïe moa en kur keerge kiper Aran na näk Kwääy Lam Mana Dwøŋ, ka abïïe mo wääte, kiper tïïc marge mar dïlämme.› » ",
                    "ID": "19"
                },
                {
                    "title": "Kanya Ö Jø Icrielli Na Cïpge Jap Tïïc Mo Oduŋkaara",
                    "text": "Køøre lwaa Icriel bäre aput aay buut Modhe.",
                    "ID": "20"
                },
                {
                    "text": "Ni ö jiyi bëët moa näk cwïnyge ojïëy ni yïthge met ki man cïpge muuce ki cwïnyge bäre, ni öge ni putge cïpö ki muuce jï Wuuö Jwøk kiper tïïc mar oduŋkaany røømmø ki jap tïïe mo yie bëët, ki jap tïïe mo abïïe moa en kur keerge.",
                    "ID": "21"
                },
                {
                    "text": "Køøre jiy bëët moa yïthge met ki man cïpge ki muuce ki cwïnyge bäre, ni beege cwøw ki mään bëët, gena put cïpö ki jammi moa näk tïïc ka warkey, ni beege warkey mo cwägi, ki gwet ïdhi, ki gwet lweedi, ko oguudi mo ceŋ; ni ö jøøgø bëët ni cïpge muuce mo warkey moøgø jï Wuuö Jwøk.",
                    "ID": "22"
                },
                {
                    "text": "Ni ö ŋati man nø dëët jiy bëët moa näk jïge da waare mo kïtge caala kït abïcøle, ki ma dïmuur, ki mo kwaar, ki waac lïïna mo tar mo mïërö, ki jïëc dïëk ma atëëe, ki pëët nyöök rööm mo otïïö ki kït mo kwayø, ki pëët lääy mo onyøŋø, ni kälge ge.",
                    "ID": "23"
                },
                {
                    "text": "Ni ö ŋati man nø dëët jiy moa näk yïthge met ki man cïpge ki muuce ma gwel-bïrö ki nywïënyö ma jwïël, ni putge ge cïp jï Wuuö Jwøk; ni ö ŋata näk jïre da jaadha cwøl ni cïta ni cïp gø kiper tïïe moa no omanynyø.",
                    "ID": "24"
                },
                {
                    "text": "Ni ö määnni bëët moa nyeŋge reegø ki tïï weny waare, ni wïnyge ki waare, ni cïpge waare moa näk ege wenyø yøø na näk kïtge caala kït abïcøle, ki ma dïmuur, ki mo kwaar, ki waac lïïna mo tar mo mïërö.",
                    "ID": "25"
                },
                {
                    "text": "Ni ö määnni bëët moa näk cwïnyge ojïëy ni nyeŋge reegø ki tïï weny waare, ni wenyge jïëc dïëk moa näk atëëe.",
                    "ID": "26"
                },
                {
                    "text": "Ni ö jiyi moa näk dïbwöthe ni känge ki nyeŋ kïte moa cwøl ni cöyammi na näk kïte mo perge leth, ki nyeŋ kïte møøk thuwø mo perge leth, kiper nee kïth dëër abïïna cwøl ni ëëput, ka abïï käw.",
                    "ID": "27"
                },
                {
                    "text": "Ni känge ki gïï wø ŋwääi ni met, ki maaw kiper maar rööny man wø judö ki gø, ki gïï wø waaŋ wø jïye ŋwääi ni met, ki maar lamba.",
                    "ID": "28"
                },
                {
                    "text": "Kanyøgø jø Icriel moa näk cwøw ki moa näk mään bëët, na näk yïthge met ki man cïpge ki muuce mo jap tïïc bëët ki cwïnyge bäre, kaawat mana ö Wuuö Jwøki na kööm Modhe nee tïïe, muuce moge aputge cïp ki met ec jï Wuuö Jwøk. ",
                    "ID": "29"
                },
                {
                    "title": "Kanya Ö Modhe Na Caan Luum Jïër Mar Bacaliil Ko Oliyap",
                    "text": "Køøre Modhe aköö jï jø Icriel, ni «Neennu, Wuuö Jwøk, Bacaliil wär Uri na näk nyikwaar Ur, na en ri tuuŋ Juuda, ajiere.",
                    "ID": "30",
                    "reference": "(Bwøth Wøk 31:2-6)"
                },
                {
                    "text": "Ni mooc gø ki Jwïëc Jwøk, nee jïte ki leec wïc, ki riek waŋ man ŋäc acaara, ki riek waŋ man kwany jammi ki man ŋäc teeŋ tïïe bëët;",
                    "ID": "31"
                },
                {
                    "text": "ni løny jïre ki man cäde ni nyøth tïï warkey, ki gwel-bïrö, ki nywïënyö ma jwïël,",
                    "ID": "32"
                },
                {
                    "text": "ki tïï tieŋ nyeŋ kïte moa perge leth mo wø kïth yïth gïï wø maai piny ki ge, ki tïï tieŋ jenni, nee lønye jïre ki man cäde ni tïïc teeŋ tïïe bëët ki riek waŋ.",
                    "ID": "33"
                },
                {
                    "text": "Wuuö Jwøk thuwø Bacaliil, ko Oliyap wär Aycamak, na käl ri tuuŋ Daan, ee mooø ka acaara ki man nyøthge jïëth tïïe jï jiy møøk.",
                    "ID": "34"
                },
                {
                    "text": "Ni tïïc geni na jiy mo nyeŋge reegø ki tïïc, ki man ŋäcge teeŋ tïïe bëët, kaamar tïï rëëmmö, ki tïï ŋat wø nyøth tïïe, ki tïï ŋat wø cwääö ki waare mo kïtge caala kït abïcøle, ki ma dïmuur, ki mo kwaar, ki waac lïïna mo tar mo mïërö, ki tïï ŋat wø cwääö ka abïïe; ni gena jiy mo tïïe bëët ka acaare mo wø nyøth tïïe ki ge ŋäcge.",
                    "ID": "35"
                }
            ]
        },
        {
            "ID": "OT:EXO.36",
            "name": "Bwøth Wøk 36",
            "text": [
                {
                    "text": "«'Ba Bacaliil ko Oliyap, ki jiy bëët moa näk nyeŋge reegø ki tïïc, na näk omooc Wuuö Jwøki ki riek waŋ ka acaara ki man ŋäcge jïëdhi mo tïïe bëët moa dege tïïö kiper oduŋkaara na näk kanya en kur keere, tïïe moøgø wär putge tïïc na karge ki køør mana cemi ya Wuuö Jwøki.» ",
                    "ID": "1"
                },
                {
                    "title": "Kanya Thöönh Jap Tïïc Mo Oduŋkaara Ni Kaala Moa Manynyi",
                    "text": "Køøre Modhe Bacaliil ko Oliyap, ki jiy bëët moa nyeŋge reegø ki tïïc, na näk omooc Wuuö Jwøki ki riek waŋ, acwøle nee öge nee tïïc manøgø tïïcge, ni beege jiy bëët moa näk cwïnyge ojïëy.",
                    "ID": "2"
                },
                {
                    "text": "Ni ö jøøgø ni lwørge jammi bëët baŋ Modhe, ni beege muuce moa cïp jø Icrielli nee oduŋkaara na näk kanya en kur keere tïïc ki ge. 'Ba jø Icriel ge poot kännö jï Modhe ki muuce mo wø cïp ki met ec ka amöölla man nø cooth.",
                    "ID": "3"
                },
                {
                    "text": "Kanyøgø jiy bëët moa näk nyeŋge reegø ki tïïc, na näk tïï kanya en kur keere ege nø täk, gena öö, ni ŋati man nø käla baŋ tïïc mana tïïe;",
                    "ID": "4"
                },
                {
                    "text": "ni köge jï Modhe, ni «Jiy akännö ki jammi mo thööth døc ni kaala jammi moa doo manynyø kiper tïïc mana ö Wuuö Jwøki na kööm waani ki gø ni tïïcwa.»",
                    "ID": "5"
                },
                {
                    "text": "Kanyøgø Modhe ajäägö ki dwøl; ni ö awaaci ni gøøi piny dï twïër bäre, ni køp, ni «Kär dee dhaanhø ma dïcwøø wala dhaagø mo känni ki muuce këët kiper tïïc mar oduŋkaara na näk kanya en kur keere.» Ni ö jiyi ni putge mänö nee ba känge ki muuce këët.",
                    "ID": "6"
                },
                {
                    "text": "Kiper jammi moa no okwøŋ kälö atïmö no orømø ni kaala moa doo manynyø kiper tïïe bëët moo tïïc. ",
                    "ID": "7"
                },
                {
                    "title": "Kanya Tïïc Oduŋkaara Na Näk Kar Bëëtö Mar Wuuö Jwøk",
                    "text": "Køøre jiy bëët moa nyeŋge reegø ki tïïe na en røk jø tïïc kaagø, oduŋkaara na näk kar bëëtö mar Wuuö Jwøk atïïcge ka abïïe apaar, mo tïïc ka waac lïïna mo tar mo mïërö ki waare mo kïtge caala kït abïcøle, ki ma dïmuur, ki mo kwaar; ni dëëtge da kït nyïïatwiet maal mo wø cwøl ni kirubëlli, ni tïïya dhaanhe mo waŋe riek ki tïïc manøgø.",
                    "ID": "8",
                    "reference":"(Bwøth Wøk 26:1-37)"
                },
                {
                    "text": "'Ba bär mar abïï man nø beeye gööye ma pïërariiø ka abära, ni dööŋ yie beeye gööye aŋween. 'Ba abïïe bëët otïïö ni gööye moge röömi.",
                    "ID": "9"
                },
                {
                    "text": "Ni ö jøøgø ni kwøcge abïïe moa näk abïïc na abïï aciel, ni kwøcge abïïc møga na abïï aciel thuwø.",
                    "ID": "10"
                },
                {
                    "text": "Køøre deŋ abïï mana dïkwøŋ akïthge ki waare mo odølø mo kïtge caala kït abïcøle, ni kïthge deŋ abïï maya thuwø ki waare mo odølø ni caala mana dïkwøŋ.",
                    "ID": "11"
                },
                {
                    "text": "Ni waare moa no odølø na kïthge deŋ abïï mana dïkwøŋ beege pïërabïïc, ni moa kïthge deŋ maya thuwø beege waare mo odølø ma pïërabïïc. 'Ba waare moa no odølø na kïthge deŋ abïïe moøgø atïïcge ni man nø dïët ki maya.",
                    "ID": "12"
                },
                {
                    "text": "Ni tïïge ki nywïëny mo tïïc ka warkey mo dhøkge ogønø ma pïërabïïc, ni kïthge geni yïthakic waare moa no odølø ni kuupge abïïe moa näk ariiø ki geni, ni put oduŋkaara na näk kar bëëtö mar Wuuö Jwøk nëënnö na gïrpiny aciel.",
                    "ID": "13"
                },
                {
                    "text": "Køøre jøøgø atïïö ka abïïe mo tïïc ka jïëc dïëk ma atëëe kiper nee rïëp bäät oduŋkaara na näk kar bëëtö mar Wuuö Jwøk; ni tïïcge abïïe moøgø na apaar kurciel.",
                    "ID": "14"
                },
                {
                    "text": "'Ba bär mar abïï man nø beeye gööye ma pïëradäk, ni dööŋ yie beeye gööye aŋween. 'Ba abïïe moøgø na apaar kurciel yøø otïïö ni gööye moge röömi.",
                    "ID": "15"
                },
                {
                    "text": "Ni kwøcge abïïe moa näk abïïc kur keerge, ni kwøcge moa dööŋ na näk abïciel kur keerge.",
                    "ID": "16"
                },
                {
                    "text": "Køøre thuwø deŋ abïï mana dïkwøŋ akïthge ki waare mo odølø ma pïërabïïc, ni kïthge deŋ maya thuwø ki waare ma pïërabïïc mo odølø.",
                    "ID": "17"
                },
                {
                    "text": "Ni tïïge ki nywïëny ma pïërabïïc mo tïïc ka nywïënyö ma jwïël mo dhøkge ogønø, ni kïthge geni yïthakic waare moa no odølø, ni kuupge abïïe ni tïme na rëëbi aciel.",
                    "ID": "18"
                },
                {
                    "text": "Ni tïïge ki rëëbi kipere mo tïïc ka pëët nyöök rööm mo otïïö ki kït mo kwayø, ni tïïge ki rëëbi mør thuwø mo kïth bääte maal mo tïïc ka pëët lääy mo onyøŋø.",
                    "ID": "19"
                },
                {
                    "text": "Køøre gena tïïö ko opämi mo jaadha cwøl ni cïta kiper oduŋkaara na näk kar bëëtö mar Wuuö Jwøk, ni cïpge ge piny ni cuŋŋö.",
                    "ID": "20"
                },
                {
                    "text": "'Ba bär mar opäm man nø beeye rumme apaar, ni dööŋ yie beeye rumi aciel ki thääŋö, ni rumme moøgø røm ka cenø.",
                    "ID": "21"
                },
                {
                    "text": "'Ba ro opäm man nø atïïcge ni da tiel ariiø mo løny ki man kuup opämi ki ge. Køøre opämi bëët mo oduŋkaara na näk kar bëëtö mar Wuuö Jwøk atïïcge ki jöö manøgø.",
                    "ID": "22"
                },
                {
                    "text": "Ni tïïge ko opämi ma pïërariiø kiper jï løø tier-piny mar oduŋkaara.",
                    "ID": "23"
                },
                {
                    "text": "Ni tïïge ki gïï wø cwöth tietge yïthge ma pïëraŋween mo tïïc ka gwel-bïrö kiper nee opämi moa näk pïërariiø yøø cwöth yïthge, ni gïï wø cwöth tietge yïthge ariiø moi nø ena tier opäm man nø kiper tiete na näk ariiø.",
                    "ID": "24"
                },
                {
                    "text": "Køøre gena tïïö ko opämi ma pïërariiø thuwø kiper jï løø wï-piny mar oduŋkaara,",
                    "ID": "25"
                },
                {
                    "text": "ki gïï wø cwöth tietge yïthge ma pïëraŋween mo tïïc ka gwel-bïrö, ni gïï wø cwöth tietge yïthge ariiø moi nø ena tier opäm man nø.",
                    "ID": "26"
                },
                {
                    "text": "Ni tïïge ko opämi abïciel kiper ŋää oduŋkaara na en jï løø kur pänh-cäŋ.",
                    "ID": "27"
                },
                {
                    "text": "Ni tïïge ko opämi ariiø kiper gøøde moa en ŋää oduŋkaara.",
                    "ID": "28"
                },
                {
                    "text": "Ni ö opämi mo gøøt ni kuup geni ni tägi ka tiere piny këël mana këët røk oguudi moa en maal. Ni ö opämi mo gøøde karge riet ni tïïcge ge ki jöö manøgø.",
                    "ID": "29"
                },
                {
                    "text": "'Ba kwään opämi moa en ŋää oduŋkaara beege abära, no opäm man nø jïre da gïï wø cwöth tiete yïthge ariiø mo tïïc ka gwel-bïrö, ni gïï wø cwöth tiet opämi yïthge bëët beege apaar ka abïciel.",
                    "ID": "30"
                },
                {
                    "text": "Køøre gena tïïö ki jenni mo caala läämme ki ri jaadha cwøl ni cïta, ni beege abïïc kiper opämi moa en løø oduŋkaara løøi,",
                    "ID": "31"
                },
                {
                    "text": "ka abïïc kiper opämi moa en løø oduŋkaara løøga, ka abïïc møøk kiper opämi moa en ŋää oduŋkaara na en jï løø kur pänhcäŋ.",
                    "ID": "32"
                },
                {
                    "text": "Ni ö läämmö mana en dïër ni tïïcge gø ni di rwaagø ki teegø man këël mano këët teegø maya, no opämi maae ki dïge.",
                    "ID": "33"
                },
                {
                    "text": "'Ba geni dëët opämi alëënyge ki warkey; ni tïïge ko oguudi mo warkey kiperge, ni tïmge na mäge kiper jenni moa näk caala läämme, ni leenyge warkey dëët jenni moøgø.",
                    "ID": "34"
                },
                {
                    "text": "Køøre thuwø gena tïïö ka abïï man wø gëëŋ kanya en kur keere na pere leth ki gø, ni tïïcge ka waare mo kïtge caala kït abïcøle, ki ma dïmuur, ki mo kwaar, ki waac lïïna mo tar mo mïërö; ni tïïcge dëër gø ni da kït nyïïatwiet maal moa cwøl ni kirubëlli, ni tïïya dhaanhe mo waŋe riek ki tïïc manøgø.",
                    "ID": "35"
                },
                {
                    "text": "Ni tïïge ki cööthe aŋween ki ri jaadha cwøl ni cïta kiper abïï mar gëëŋ manøgø, ni lëënyge dëët cööthe moøgø ki warkey, ni da nywïëny moge mo ogøn mo tïïc ka warkey; ni tïïge ki gïï wø cwöth tiel yïthge ki gwel-bïrö kiper cööthe moøgø.",
                    "ID": "36"
                },
                {
                    "text": "Ni tïïge ka abïï mo mar gëëŋ kiper dho oduŋkaara, ni cwääcge gø ki waare mo kïtge caala kït abïcøle, ki ma dïmuur, ki mo kwaar, ki waac lïïna mo tar mo mïërö; ni cwääya dhaanhe mo waŋe riek ki tïïc manøgø.",
                    "ID": "37"
                },
                {
                    "text": "Ni tïïge ki cööthe abïïc, ki nywïëny moge mo ogøn kiper abïï mar gëëŋ manøgø, ni lëënyge wïth cööthe moøgø ki dëët gïï omäk piny ki ge ki warkey; 'ba gïï wø cwöth tietge yïthge moa näk abïïc beege gïï mo tïïc ka nywïënyö ma jwïël.",
                    "ID": "38"
                }
            ]
        },
        {
            "ID": "OT:EXO.37",
            "name": "Bwøth Wøk 37",
            "text": [
                {
                    "title": "Kanya Tïïc Acanduk Ki Rëëbi Mare",
                    "text": "Kanyøgø Bacaliil acanduk atïïe ki jaadha cwøl ni cïta; ni bär mare ki deŋŋe beeye rumme ariiø ki thääŋö, ni dööŋ yie beeye rumi aciel ki thääŋö, ni bär mare ki piny beeye rumi aciel ki thääŋö, ni rumme moøgø røm ka cenø.",
                    "ID": "1",
                    "reference":"(Bwøth Wøk 25:10-20)"
                },
                {
                    "text": "Ni leeny warkey mana tøŋ yie ki ŋääe wøk, ni jiiŋ deŋŋe bäre ni mïërö ki warkey ni caala aduda.",
                    "ID": "2"
                },
                {
                    "text": "Ni thïïe ko oguudi aŋween mo warkey kiper acanduk, ni kïth ge tiete karge ŋweeri; no oguudi ariiø ena løøk aciel man, no oguudi ariiø møga ena løøk maya.",
                    "ID": "3"
                },
                {
                    "text": "Ni tïïe ki jer tëër ki ri jaadha cwøl ni cïta, ni lëëny dëëtge ki warkey.",
                    "ID": "4"
                },
                {
                    "text": "Ni rwaak jer tëër moøgø yïth oguudi moa en ra acanduk løøi ki løøi, na acanduk bielli ki ge.",
                    "ID": "5"
                },
                {
                    "text": "Ni tïïc rëëbi mar acanduk manøgø ki warkey mana tøŋ, ni beeye rëëbi mana näk nyuudhi mar wëën raay; ni bär mare beeye rumme ariiø ki thääŋö, ni dööŋ yie beeye rumi aciel ki thääŋö, ni rumme moøgø røm ka cenø.",
                    "ID": "6"
                },
                {
                    "text": "Ni thädhe ki gïï ma ariiø mo caala nyïïatwiet maal moa cwøl ni kirubëlli ni tïïc ka warkey, ni ena bäät rëëbi mar acanduk mana näk nyuudhi mar wëën raay, na aciel man nø ena ya aŋuun rëëbi manøgø.",
                    "ID": "7"
                },
                {
                    "text": "Ni tïïc ge no ogääbö na aciel ki rëëbi, ni kirubël aciel ena ya aŋuun rëëbi man, ni kirubël maya ena ya aŋuunne maya.",
                    "ID": "8"
                },
                {
                    "text": "Ni put kirubëlli bëëdö ni bwöpge ege tïŋ maalø ni ege peerø, ni rëëbi mana näk nyuudhi mar wëën raay ege uumö ki bwöpge ni ge neeta nyeŋge; ni ge bëëdö ni wïthge ege kuul bäät rëëbi. ",
                    "ID": "9"
                },
                {
                    "title": "Kanya Tïïc Tharabëëta",
                    "text": "Køøre Bacaliil tharabëëta atïïe ki jaadha cwøl ni cïta, ni bär mare ki deŋŋe beeye rumme ariiø, ni dööŋ yie beeye rumi aciel, ni bär mare ki piny beeye rumi aciel ki thääŋö, ni rumme moøgø røm ka cenø.",
                    "ID": "10",
                    "reference": "(Bwøth Wøk 25:23-29)"
                },
                {
                    "text": "Ni leeny warkey mana tøŋ dëër gø, ni jiiŋ deŋ gø bäre ni mïërö ki warkey ni caala aduda.",
                    "ID": "11"
                },
                {
                    "text": "Ni tïïc tharabëëta ni da kwör mo ee wëënnö deŋŋe, ni lweedi mo cenø moa näk aŋween røma yie; ni jiiŋ deŋŋe bäre kwöra näk ee wëënnö ni mïërö ki warkey ni caala aduda.",
                    "ID": "12"
                },
                {
                    "text": "Ni tïïe ko oguudi aŋween kiper tharabëëta, ni kïth oguudi moøgø deŋŋe kwöra en tiete yïthge na näk aŋween.",
                    "ID": "13"
                },
                {
                    "text": "Ni tïïc oguudi ni karge cään ki kwöra näk ee wëënnö deŋ tharabëëta, ni tïmge na gïï mak jer tëër mo wø biel tharabëëta ki ge.",
                    "ID": "14"
                },
                {
                    "text": "Ni tïïc jer tëër moøgø ki ri jaadha cwøl ni cïta, ni leeny warkey dëëtge, ni putge tïmö na gïï biel tharabëëta ki ge.",
                    "ID": "15"
                },
                {
                    "text": "Ni tïïc jammi bëët mo wø bëëdö bäät tharabëëta ki warkey mana tøŋ; ni beege cäänne ka apät ko ogubääye ki kuure na näk mo thïïö ki jëëthe. ",
                    "ID": "16"
                },
                {
                    "title": "Kanya Tïïc Gïn Wø Cuŋ Lambae Bääte",
                    "text": "Køøre Bacaliil gïn wø cuŋ lambae bääte atïïe ki warkey mana tøŋ. Ni tïïc gø ni di thäädhö ni tägi ka tiere këël mana këët ri tuge; ni tïïc gïïa no ojiiŋŋø ni mïërö keda wïth jenni mo oŋøøk røk tuge no ogääbö na aciel ki gø bäre.",
                    "ID": "17",
                    "reference":"(Bwøth Wøk 25:31-39)"
                },
                {
                    "text": "'Ba tuk gïn wø cuŋ lambae bääte manøgø beege abïciel, ni tuŋi adäk ena løøi, ni tuŋi adäk møga ena løøe løøga.",
                    "ID": "18"
                },
                {
                    "text": "Ni ö gïïa no ojiiŋŋø ni mïërö ni keda wïth jenni mo oŋøøk ni tïïc ge na adäk ri tuuŋ aciel man nø røk tuŋi moa näk abïciel na en ri gïn wø cuŋ lambae bääte.",
                    "ID": "19"
                },
                {
                    "text": "'Ba dëër gïn wø cuŋ lambae bääte da gïï mo ojiiŋŋø ni mïërö mo keda wïth jenni mo oŋøøk ma aŋween thuwø;",
                    "ID": "20"
                },
                {
                    "text": "ni teeŋ gïnögø aciel ee tïïö røk tuŋi piny moa dïkwøŋ na näk okuurö na aciel, ni tïïe ki teeŋ gïnögø mør røk riet tuŋi piny, ki teeŋ gïnögø mør thuwø røk dää tuŋi piny, ni tïïe kiper tuŋi moøgø na abïciel bëët yøø na en ri gïn wø cuŋ lambae bääte.",
                    "ID": "21"
                },
                {
                    "text": "'Ba tuge ki gïïa no ojiiŋŋø ni mïërö yøø keda wïth jenni mo oŋøøk, atïïe ni ee gääbö na aciel ki dëër gø bäre. Ni thääth dëër gø bäre na gïrpiny aciel, ni tïïe ki warkey mana tøŋ.",
                    "ID": "22"
                },
                {
                    "text": "Ni ö lambae abïriiø moe, ki gïï wø 'näk mäc moge ki ge, ki cäänne moge, ni tïïc ge ki warkey mana tøŋ.",
                    "ID": "23"
                },
                {
                    "text": "'Ba gïn wø cuŋ lambae bääte ki jape bëët atïïe ki warkey mana tøŋ mo røm ka rumi mana cwøl ni kikar.  ",
                    "ID": "24",
                    "comment":"Kikar ki dhi Ibaru beeye gïr røm mar warkey mo peek mare jïtö ki kïïle ma pïëradäk."
                },
                {
                    "title": "Kanya Tïïc Gïn Wø Waaŋ Gïn Wø Jïye Ŋwääi Ni Met Bääte",
                    "text": "Køøre Bacaliil gïn wø waaŋ gïn wø jïye ŋwääi ni met bääte atïïe ki jaadha cwøl ni cïta; ni bär mar deŋŋe beeye rumi aciel, ni dööŋ yie beeye rumi aciel, ni deŋŋe karge ŋweeri röömi; ni bär mare ki piny beeye rumme ariiø, ni rumme moøgø røm ka cenø. Ni tïïc wïth deŋŋe maal karge ŋweeri ni da gïï mo caala tuŋi, ni ee gääbö na aciel ki dëër gø bäre.",
                    "ID": "25",
                    "reference":"(Bwøth Wøk 30:1-5)"
                },
                {
                    "text": "'Ba bääte maal, ki bute ki deŋŋe bäre, ki gïïa no otïïö ni caala tuŋi, alëënynye ki warkey mana tøŋ. Ni tïïc deŋ gø bäre ni mïërö ki warkey ni caala aduda.",
                    "ID": "26"
                },
                {
                    "text": "Ni thïïe ko oguudi ariiø mo warkey, ni kïth ge deŋ gïna näk caala tharabëëta kwöra no otïïö ni mïërö jï piny, ni ena bute karge riet na näk dïët, na gïï mak jer tëër mo biel gïna näk caala tharabëëta ki ge.",
                    "ID": "27"
                },
                {
                    "text": "Ni tïïc jer tëër moøgø ki jaadha cwøl ni cïta, ni lëëny dëëtge ki warkey.",
                    "ID": "28"
                },
                {
                    "text": "Ni tïïc maar rööny man wø judö ki gø mo ena kur keere; ni tïïc gïn wø jïye ŋwääi ni met thuwø no otïïö na kare, ni tïïc ka teeŋ gïï wø ŋwääi ni met, ni tïïya dhaanhe mo waŋe riek ki tïïc manøgø.",
                    "ID": "29"
                }
            ]
        },
        {
            "ID": "OT:EXO.38",
            "name": "Bwøth Wøk 38",
            "text": [
                {
                    "title": "Kanya Tïïc Gïn Wø Cïp Olämme Bääte",
                    "text": "Køøre Bacaliil gïn wø cïp olämme bääte atïïe ki jaadha cwøl ni cïta; ni bär mare ki deŋŋe beeye rumme abïïc, ni dööŋ yie beeye rumme abïïc, ni deŋŋe karge ŋweeri röömi, ni bär mare ki piny beeye rumme adäk, ni rumme moøgø røm ka cenø.",
                    "ID": "1",
                    "reference":"(Bwøth Wøk 27:1-8)"
                },
                {
                    "text": "Ni tïïe ki gïï mo caala tuŋi mo ena maal wïth deŋŋe karge ŋweeri, ni tuŋi moøgø ee gääbö na aciel ki dëër gïn wø cïp olämme bääte, ni lëëny dëër gø bäre ki nywïënyö ma jwïël.",
                    "ID": "2"
                },
                {
                    "text": "Ni tïïc jap gïn wø cïp olämme bääte bëët ki nywïënyö ma jwïël, ni beege dääe moe mo wø jøøp bur yïthge, ka akaape, ki cäänne, ki gïï wø lääm rïŋ wøk ki ge, ka athääk jwëëlli mo wø käär mäc ki ge.",
                    "ID": "3"
                },
                {
                    "text": "Ni tïïe ki gïn mo keda oŋana kiper gïn wø cïp olämme bääte manøgø, ni tïïe ka nywïënyö ma jwïël no okatø ni caala ajääp, ni ena yi gïn wø cïp olämme bääte no onyiik piny mëëth dïëre ni ena tier gïna no opööth wøk ki deŋŋe.",
                    "ID": "4"
                },
                {
                    "text": "Ni thïïe ko oguudi aŋween ni kïth ge dëër gïn wø cïp olämme bääte, ni ena deŋ gïna näk keda oŋana karge ŋweeri na no otïïö ki nywïënyö ma jwïël enø, nee tïmge na gïï mak jer tëër.",
                    "ID": "5"
                },
                {
                    "text": "Ni jer tëër moøgø tïïe ka ri jaadha cwøl ni cïta, ni lëëny dëëtge ki nywïënyö ma jwïël.",
                    "ID": "6"
                },
                {
                    "text": "Ni tïïc jer tëër moøgø ni di rwaagø ki yïth oguudi moa en buut gïn wø cïp olämme bääte manøgø, kiper kany wø tïme ni di käärö nee bielli ki ge. 'Ba gïn wø cïp olämme bääte manøgø ee tïïö ko opämi, ni yi gø ee wiiø ni ŋaam. ",
                    "ID": "7"
                },
                {
                    "title": "Kanya Tïïc Gïr Lwøk Mana Näk Caala Thecet",
                    "text": "Køøre Bacaliil gïr lwøk mo caala thecet ki gïre man wø cïbi bäät gø atïïe ki nywïënyö ma jwïël mana näk cïläälcae mo wø neen dëël ki ge mo määr wø tïïö dho oduŋkaany røømmø mana dïkwøŋ. ",
                    "ID": "8"
                },
                {
                    "title": "Kanya Tïïc Kal Mar Oduŋkaara",
                    "text": "Køøre Bacaliil kal atïïe ka abïïe; ni tïïc abïï mar gëëŋ man wø lïër løø kal jï kuna en tier-piny ka abïï ma lïïna mo tar mo mïërö ma gööye ma dïpa.",
                    "ID": "9",
                    "reference":"(Bwøth Wøk 27:9-19)"
                },
                {
                    "text": "'Ba jer kal beege pïërariiø, ki gïï wø cwöth tietge yïthge ma pïërariiø thuwø, ni ge tïïc ka nywïënyö ma jwïël; ni nywïëny moa no ogøn mo jer kal ki gïï wø maai piny ki ge beege gïï mo tïïc ka gwel-bïrö.",
                    "ID": "10"
                },
                {
                    "text": "Løø kal jï kuna en wï-piny thuwø otïïö ni da abïï mo olïërö mo bär mar deŋŋe beeye gööye ma dïpa, ki jer kal ma pïërariiø, ki gïï wø cwöth tietge yïthge ma pïërariiø, ni ge tïïc ka nywïënyö ma jwïël; ni nywïëny moa no ogøn mo jer kal ki gïï wø maai piny ki ge beege gïï mo tïïc ka gwel-bïrö.",
                    "ID": "11"
                },
                {
                    "text": "'Ba løø kal ki jï løø kur pänh-cäŋ otïïö ni da abïï mo olïërö mo bär mare beeye gööye ma pïërabïïc, ki jer kal ma apaar, ki gïï wø cwöth tietge yïthge ma apaar thuwø; ni nywïëny moa no ogøn mo jer kal ki gïï wø maai piny ki ge beege gïï mo tïïc ka gwel-bïrö.",
                    "ID": "12"
                },
                {
                    "text": "'Ba dööŋ yi kal ki jï løø kur tuul-cäŋ beeye rumme ma pïërabïïc, ni røm ka cenø.",
                    "ID": "13"
                },
                {
                    "text": "Buut dhi kal løøk aciel man otïïö ni da abïï mo olïërö mo bär mar deŋŋe beeye gööye apaar kurbïïc, ki jer kal moe ma adäk, ki gïï wø cwöth tietge yïthge ma adäk thuwø.",
                    "ID": "14"
                },
                {
                    "text": "Ni tïïc løøk maya ni da abïï mo olïërö ma gööye apaar kurbïïc, ki jer kal moe ma adäk, ki gïï wø cwöth tietge yïthge ma adäk thuwø.",
                    "ID": "15"
                },
                {
                    "text": "Abïïe bëët moa no olïërö na en deŋ kal bäre beege abïïe mo tïïc ka waac lïïna mo tar mo mïërö.",
                    "ID": "16"
                },
                {
                    "text": "'Ba gïï wø cwöth tiet jer kal yïthge beege gïï mo tïïc ka nywïënyö ma jwïël; ni nywïëny moa no ogøn mo jer kal ki gïï wø maai piny ki ge beege gïï mo tïïc ka gwel-bïrö; ni wïth jer kal moøgø olëënynyö ki gwel-bïrö, ni jer kal moøgø bëët otïïö ni da gïï wø mäk piny ki ge moe mo tïïc ka gwel-bïrö.",
                    "ID": "17"
                },
                {
                    "text": "'Ba abïï mar gëëŋ mana näk mar dhi kal ocwääö ki waare mo kïtge caala kït abïcøle, ki ma dïmuur, ki mo kwaar, ki waac lïïna mo tar mo mïërö; ni cwääya dhaanhe mo waŋe riek ki tïïc manøgø. Ni bär mar deŋ abïï mar gëëŋ manøgø beeye gööye ma pïërariiø, ni bär mare ki piny beeye gööye abïïc, no opäärö ka abïïe moa no olïërö ri kal manøgø.",
                    "ID": "18"
                },
                {
                    "text": "Jer kal moe beege aŋween, ki gïï wø cwöth tietge yïthge ma aŋween thuwø mo tïïc ka nywïënyö ma jwïël; ni nywïëny mo jer kal moa no ogøn beege gïï mo tïïc ka gwel-bïrö, ni wïth jer kal moøgø olëënynyö ki gwel-bïrö, ni gïï wø mäk piny ki ge moe beege gïï mo tïïc ka gwel-bïrö thuwø.",
                    "ID": "19"
                },
                {
                    "text": "Dïnööy bëët moa näk mo oduŋkaara na näk kar bëëtö mar Wuuö Jwøk, ki moa näk mo kal na en deŋŋe bäre, beege gïï mo tïïc ka nywïënyö ma jwïël. ",
                    "ID": "20"
                },
                {
                    "title": "Kwään Jammi Moa Tïïc Oduŋkaara Ki Ge",
                    "text": "'Ba moi beege kwään jammi moa tïïc oduŋkaara ki ge, na näk kar bëëtö mar Wuuö Jwøk, na näk oduŋkaara mar luumma tuut Jwøki ki jiy, na kwaan ki køør mana caan Modhe, ni kwaana jø tuuŋ Libay ni ge bwøtha Itamer wär Aran na näk Kwääy Lam Mana Dwøŋ.",
                    "ID": "21"
                },
                {
                    "text": "'Ba Bacaliil wär Uri na näk nyikwaar Ur, na en ri tuuŋ Juuda, jammi bëët moa ö Wuuö Jwøki na kööm Modhe ki ge atïïe.",
                    "ID": "22"
                },
                {
                    "text": "'Ba ŋata tïïge ki gø beeye Oliyap wär Aycamak, na en ri tuuŋ Daan, na näk rëëmmö, na ŋat wø nyøth tïïe, na ŋat wø cwääö ki waare mo kïtge caala kït abïcøle, ki ma dïmuur, ki mo kwaar, ki waac lïïna mo tar mo mïërö.",
                    "ID": "23"
                },
                {
                    "text": "'Ba warkey bäre mana cïp na muuy jï Wuuö Jwøk, na tïïö ki gø, ni tïïca oduŋkaara na en kur keere, beeye rumme ma pïërariiø ka abïŋween mar rumi mana cwøl ni kikar ki rumme ma dïpe abïriiø ki pïëradäk mar rumi mana cwøl ni cekel, ni røm na kare ki køør rumi mar kar lam na en kur keere. ",
                    "ID": "24",
                    "comment": "Kikar ki dhi Ibaru beeye gïr røm mo peek mare jïtö ki kïïle ma pïëradäk. \nWarkey bäre mana tïïc oduŋkaara ki gø jïtö ki rumme ma kuma mar rumi mana cwøl ni kïïlögram."
                },
                {
                    "text": "Gwel-bïrö mana cïp jiyi moa näk cwøw moa kwany beeye rumme ma dïpa mar rumi mana cwøl ni kikar, ki rumme ma kuma aciel ki dïpe abïriiø ki pïërabïriiø kurbïïc mar rumi mana cwøl ni cekel, ni røm na kare ki køør rumi mar kar lam na en kur keere.",
                    "ID": "25"
                },
                {
                    "text": "'Ba gïna cïp ŋati man nø dëët jiy moa kwaan, beeye thääŋ gwelø mar rumi mana cwøl ni cekel, ni cïp no orømø na kare ki køør rumi mar kar lam na en kur keere. Ni jiy moa näk cwøw na kwaan ni cwiicge tägi ka pïërariiø këël wïthge, beege jiy ma kume ma dïpe abïciel ka adäk ki dïpe abïïc ki pïërabïïc.",
                    "ID": "26"
                },
                {
                    "text": "'Ba gwel-bïrö ma rumme ma dïpa mar rumi mana cwøl ni kikar beeye na thiew na gïï wø cwöth tiet opämi yïthge mo oduŋkaara na näk kanya en kur keere, ki cööthe mo abïï man wø gëëŋ kanya en kur keere na pere leth ki gø; ni gïï wø cwöth tiel yïthge moge na dïpa yøø, tïïc ka gwel-bïrö ma rumme ma dïpa mar rumi mana cwøl ni kikar; ni rumi aciel man nø, orømø kiper gïn wø cwöth tielø yie aciel man nø.",
                    "ID": "27"
                },
                {
                    "text": "Ni rumme mo gwet-bïrö moa näk kuma aciel ki dïpe abïriiø ki pïërabïriiø kurbïïc mar rumi mana cwøl ni cekel beeye na tïïc nywïëny moa no ogøn ki gø kiper jer kal, ni leeny wïth jer kal ki gø, ni tïïe ki gïï wø mäk piny ki ge kiper jer kal ki gwel-bïrö manøgø.",
                    "ID": "28"
                },
                {
                    "text": "'Ba nywïënyö mana näk jwïël na cïp na muuy jï Wuuö Jwøk beeye rumme ma pïërabïriiø mar rumi mana cwøl ni kikar, ki rumme ma kume ariiø ki dïpe aŋween mar rumi mana cwøl ni cekel.",
                    "ID": "29"
                },
                {
                    "text": "Nywïënyö manøgø na jwïël enø beeye na tïïc Bacaliilli na gïï wø cwöth tiet cööthe yïthge mo dho oduŋkaany røømmø, ki gïn wø cïp olämme bääte ki gïre mana näk keda oŋana, ki jap tïïc bëët mo gïn wø cïp olämme bääte manøgø,",
                    "ID": "30"
                },
                {
                    "text": "ki gïï wø cwöth tiel yïthge mo jer kal na näk kal owïrö ki ge, ki gïï wø cwöth tiel yïthge mo jer dhi kal, ki dïnööy bëët mo oduŋkaara na näk kar bëëtö mar Wuuö Jwøk, ki dïnööy bëët mo kal na en deŋŋe bäre.",
                    "ID": "31"
                }
            ]
        },
        {
            "ID": "OT:EXO.39",
            "name": "Bwøth Wøk 39",
            "text": [
                {
                    "title": "Kanya Cwääc Abïïe Kiper Dïlämme ",
                    "text": "Køøre gena cwääö ka abïïe kiper kanyo ö Aranni noo tïïc tïï Kwääy Lam Mana Dwøŋ kanya en kur keere, ni cwääcge abïïe moøgø ki riek waŋ ki waare mo kïtge caala kït abïcøle, ki ma dïmuur, ki mo kwaar, ni beege abïïe mo ena kur keerge, ni cwääcge na kare kaawat mana ö Wuuö Jwøki na kööm Modhe. ",
                    "ID": "1"
                },
                {
                    "title": "Kanya Cwääc Abïïna Cwøl Ni Ëëput",
                    "text": "'Ba abïïna cwøl ni ëëput acwääcge ki waare mo kïtge caala kït abïcøle, ki ma dïmuur, ki mo kwaar, ki waac lïïna mo tar mo mïërö, ki warkey.",
                    "ID": "2",
                    "reference":"(Bwøth Wøk 28:6-14)"
                },
                {
                    "text": "Ni warkey manøgø ege thäädhö ni reep døc, ni ŋørge gø ni caala waare, ni løny ki man cwääö ki gø no orwöbö ki waare moa näk kïtge caala kït abïcøle, ki ma dïmuur, ki mo kwaar, ki waac lïïna mo tar mo mïërö; ni tïïya dhaanhe mo waŋe riek ki tïïc manøgø.",
                    "ID": "3"
                },
                {
                    "text": "'Ba abïï mana cwøl ni ëëput, røk gööge karge riet atïïcge ni da gïï ma ariiø mo gääba gø ki kwöra näk da gööge.",
                    "ID": "4"
                },
                {
                    "text": "Ni ö kaw mar abïï man wø twöö abïïna cwøl ni ëëput piny ki gø ni puti cwääc ki riek waŋ ni caala ëëput; ni cwääc ka cwääc ka teeŋ gïïa cwääc ëëput ki ge, ni beege warkey, ki waare mo kïtge caala kït abïcøle, ki ma dïmuur, ki mo kwaar, ki waac lïïna mo tar mo mïërö, no ocwääö na kare kaawat mana ö Wuuö Jwøki na kööm Modhe.",
                    "ID": "5"
                },
                {
                    "text": "Køøre kïte moa cwøl ni cöyammi na näk kïte mo perge leth atïïcge, ni kïthge ge yïth gïï wø maai piny ki ge mo tïïc ka warkey; ni kïte moøgø ni perge leth yøø, nyeŋ wäät Icriel ogöör bäätge.",
                    "ID": "6"
                },
                {
                    "text": "Ni kïthge kïte moøgø ni perge leth yøø kwöra näk da göök abïïna cwøl ni ëëput, ni putge bëëdö na kïte mo wïc di parø ki køørge kiper nyeŋ wäät Icriel na en dëëtge, ni ege tïïö na kare kaawat mana ö Wuuö Jwøki na kööm Modhe. ",
                    "ID": "7"
                },
                {
                    "title": "Kanya Tïïc Abïï Käw",
                    "text": "Køøre gena tïïö ka abïï käw, ni tïïya dhaanhe mo waŋe riek ki tïïc manøgø, ni caala tïïc mana tïïc abïïna cwøl ni ëëput ki gø; ni tïïc ka warkey, ki waare mo kïtge caala kït abïcøle, ki ma dïmuur, ki mo kwaar, ki waac lïïna mo tar mo mïërö.",
                    "ID": "8",
                    "reference": "(Bwøth Wøk 28:15-28)"
                },
                {
                    "text": "'Ba abïï käw manøgø otïïö ni deŋŋe röömi bëët, no obanø na dïrïbi, ni bär mar deŋŋe beeye rumi mar yïthakic lweedi, ni dööŋ yie beeye rumi mar yïthakic lweedi thuwø no nø ban na dïrïbi.",
                    "ID": "9"
                },
                {
                    "text": "Ni kïthge dëër gø ki teeŋ kïte mo perge leth mo mïërö ni ege caanø na kwöre aŋween. Ni mana dïkwøŋ beeye mar kïte moa perge leth, ni beege mo kwaar ni caala dha adhieŋ, ki mo piilli kaamar warkey, ki mo ŋwaŋŋi døc mo caala keenh-orwëëdhö;",
                    "ID": "10"
                },
                {
                    "text": "ni rietge beeye mar kïte moa perge leth, ni beege mo ränni ni tøŋ, ki mo caala dïmuuy, ki mo piilli ni lïw;",
                    "ID": "11"
                },
                {
                    "text": "ni dääge beeye mar kïte moa perge leth, ni beege mo caala abïcøle, ki mo caala otïït, ki mo caala dïmuur;",
                    "ID": "12"
                },
                {
                    "text": "ni ŋweerge beeye mar kïte moa perge leth, ni beege mo caala okwëër, ki kïdi mo pere leth mo cwøl ni cöyam, ki mo ŋwaŋŋi døc ni tøŋ keda wïlli. Ni kïte moøgø ni perge leth bëët yøø ena yïth gïï wø maai piny ki ge mo tïïc ka warkey kanya kïthge ge dëër abïï käw.",
                    "ID": "13"
                },
                {
                    "text": "Kïte moøgø ni perge leth yøø beege kïte apaar kurriiø, na aciel man nø nyeŋ dhaanhø aciel røk wäät Icriel ogöör bääte ni nyootha wïth tuŋi apaar kurriiø mo jø Icriel.",
                    "ID": "14"
                },
                {
                    "text": "Køøre dëër abïï käw akïthge ki tiimme mo caala thøøl mo owenyø, ni tïïc ka warkey mana tøŋ.",
                    "ID": "15"
                },
                {
                    "text": "Ni tïïge ki gïï wø mäk piny ki ge ma ariiø ki warkey, ni tïïge ko oguudi ariiø mo thiiw ka warkey thuwø, ni gänge oguudi moøgø karge riet ra abïï käw røk deŋŋe moa en maal karge riet.",
                    "ID": "16"
                },
                {
                    "text": "Køøre tiimme moa näk ariiø yøø na näk caala thøøl mo owenyø aroopge ki yïth oguudi moa näk ariiø na en røk deŋ abïï käw.",
                    "ID": "17"
                },
                {
                    "text": "Ni ö dhøk tiimme møga ni roopge ge ki yïth gïïa näk ariiø ni wø mäk piny ki ge, na en røk göök abïïna cwøl ni ëëput, ni ena jï kun da nyïm en.",
                    "ID": "18"
                },
                {
                    "text": "Ni cäŋge tïïö ko oguudi ariiø ni thiiw ka warkey, ni gänge ge ra abïï käw røk deŋŋe moa en piny, ni ena kuna en da ec mar abïïna cwøl ni ëëput.",
                    "ID": "19"
                },
                {
                    "text": "Køøre gena cäŋ tïïö ko oguudi ariiø møøk ni thiiw ka warkey, ni gänge ge røk ceŋ abïïna cwøl ni ëëput na en røk gööge karge riet jï piny mëëth, ni ena jï kun da nyïm en, ni kare cään ki kanya kuubi ki yie, ni ena jï maal mëëth ki kaw mar abïï man wø twöö ëëput piny ki gø na näk ocwääö ki riek waŋ.",
                    "ID": "20"
                },
                {
                    "text": "'Ba abïï käw atwöcge ki røk oguudi moa en deŋŋe, ni twöge gø røk oguudi moa en dëër ëëput, ni twöcge ka waare mo owenyø mo kïte caala kït abïcøle, ni løny ki man bëëde ni teek ri kaw mar abïï man wø twöö ëëput piny ki gø na näk ocwääö ki riek waŋ, kiper na abïï käw ba bëëde ni lwäägö kanyo en ri ëëput, ni ege tïïö na kare kaawat mana ö Wuuö Jwøki na kööm Modhe. ",
                    "ID": "21"
                },
                {
                    "title": "Kanya Cwääc Abïïe Møga Mo Dïlämme",
                    "text": "Køøre jalabiiya mana ciek man wø røø tier abïïna cwøl ni ëëput acwääcge bäre ni kïte caala kït abïcøle;",
                    "ID": "22",
                    "reference":"(Bwøth Wøk 28:31-43)"
                },
                {
                    "text": "ni wëënge dïëre maal ki kany mo ŋaam na kar wïc, ni cwääcge deŋŋe kanya no owiiø ni ŋaam enø ki waare ni teek kiper nee ba jeee.",
                    "ID": "23"
                },
                {
                    "text": "Ni kïthge deŋ jalabiiya piny ki gïï mo caala nyïïadikwäle mo otïïö ki waare mo kïtge caala kït abïcøle, ki ma dïmuur, ki mo kwaar.",
                    "ID": "24"
                },
                {
                    "text": "Køøre gena tïïö ki nyeŋ gare thuwø ni tïïcge ka warkey mana tøŋ, ni kïthge nyeŋ gare moøgø yïthakic waare moa no otïïö ni caala nyïïadikwäle na en deŋ jalabiiya piny bäre,",
                    "ID": "25"
                },
                {
                    "text": "ni ege kelø ni kany nø da waŋ gara mo tïïc ka warkey, køøre ki waare moa no otïïö ni caala nyaadikwala, këël mana wïrge deŋ jalabiiya manøgø ki piny bäre, kiper nee tïme na abïï man wø käär Kwääy Lam Mana Dwøŋ kany wø tïny Wuuö Jwøk; ni tïïcge gø na kare kaawat mana ö Wuuö Jwøki na kööm Modhe.",
                    "ID": "26"
                },
                {
                    "text": "Køøre jalabiiye moa bäyö atïïcge ni ege cwääö ki waac lïïna mo tar mo mïërö kiper Aran ki wääte,",
                    "ID": "27"
                },
                {
                    "text": "ni tïïcge abïï man wø meen wïc ki lïïna mo tar mo mïërö, ni tïïcge abïïe no okwøø na cöörri mo mïërö ki lïïna mo tar mo mïërö, ni tïïcge libaae ki lïïna mo tar mo mïërö;",
                    "ID": "28"
                },
                {
                    "text": "ni cwääge ki kaw mar abïï ni cwääc ka waac lïïna mo tar mo mïërö ki waare mo kïtge caala kït abïcøle, ki ma dïmuur, ki mo kwaar; ni cwääya dhaanhe mo waŋe riek ki tïïc manøgø, ni tïïcge gø na kare kaawat mana ö Wuuö Jwøki na kööm Modhe.",
                    "ID": "29"
                },
                {
                    "text": "Køøre gïn mo ŋwaŋŋi na näk nyuudhi mar ŋat mo ena kur keere na mar Wuuö Jwøk atïïcge ki warkey mana tøŋ, ni göönge dëër gø ki gööre mo køp, ni «Eni ena kur keere na mar Wuuö Jwøk.»",
                    "ID": "30"
                },
                {
                    "text": "Ni twöge gø ra abïï man wø meen wïc jï maal mëëth, ni twöcge ka waare moa no owenyø na näk kïte caala kït abïcøle; ni tïïcge gø na kare kaawat mana ö Wuuö Jwøki na kööm Modhe. ",
                    "ID": "31"
                },
                {
                    "title": "Kanya Thum Tïïci Mar Oduŋkaara",
                    "text": "Kanyøgø tïïe bëët mo oduŋkaara na näk kar bëëtö mar Wuuö Jwøk, na näk oduŋkaany røømmø, athum; no otïïc jø Icrielli na karge ki køør jammi bëët moa ö Wuuö Jwøki na kööm Modhe ki ge.",
                    "ID": "32",
                    "reference":"(Bwøth Wøk 35:10-19)"
                },
                {
                    "text": "Køøre oduŋkaara na näk kar bëëtö mar Wuuö Jwøk akälge baŋ Modhe, ni beege abïïe mo oduŋkaara ki jammi bëët moa no omanynyø kipere, na näk nywïëny moe moa näk dhøkge ogønø, ko opämi moe, ki jenni moe moa näk caala läämme, ki cööthe moe, ki gïï wø cwöth tiel yïthge moe;",
                    "ID": "33"
                },
                {
                    "text": "ki rëëbi mana näk tïïc ka pëët nyöök rööm moa no otïïö ki kït mo kwayø, ki rëëbi maya thuwø mana näk tïïc ka pëët lääy mo onyøŋø, ka abïï man wø gëëŋ kanya en kur keere na pere leth ki gø;",
                    "ID": "34"
                },
                {
                    "text": "ka acanduk man wø nyooth luumma tuut Jwøki ki jiy ki jer tëër moe, ki rëëbi mar acanduk manøgø na näk beeye nyuudhi mar wëën raay;",
                    "ID": "35"
                },
                {
                    "text": "ki tharabëëta, ki jap tïïc moe bëët, ki muunni moa näk nyuuthe;",
                    "ID": "36"
                },
                {
                    "text": "ki gïn wø cuŋ lambae bääte na no otïïö ki warkey mana tøŋ, ki lambae moe moa no ocïbö na karge, ki jap tïïc moe bëët, ki maar lamba;",
                    "ID": "37"
                },
                {
                    "text": "ki gïna näk caala tharabëëta ni wø waaŋ gïn wø jïye ŋwääi ni met bääte na näk dëëre olëënynyö ki warkey, ki maar rööny man wø judö ki gø, ki gïn wø waaŋ ni wø jïye ŋwääi ni met, ka abïï mana näk mar gëëŋ kiper dho oduŋkaara;",
                    "ID": "38"
                },
                {
                    "text": "ki gïn wø cïp olämme bääte na no otïïö ni dëëre olëënynyö ki nywïënyö ma jwïël, ki gïre mana no otïïö ki nywïënyö ma jwïël ni keda oŋana, ki jer tëër moe, ki jap tïïc moe bëët; ki gïr lwøk na näk caala thecet ki gïn wø cïbi bäät gø;",
                    "ID": "39"
                },
                {
                    "text": "ka abïïe mo wø lïër na kal, ki jer kal ki gïï wø cwöth tietge yïthge, ka abïï mo mar gëëŋ kiper dhi kal, ki thøøli moe, ki dïnööy moe, ki jammi bëët moa manynyi na mo tïïc kiper yo oduŋkaara na näk kar bëëtö mar Wuuö Jwøk, na näk oduŋkaany røømmø;",
                    "ID": "40"
                },
                {
                    "text": "ka abïïe moa näk ocwääö ki riek waŋ kiper tïï dïlämme kanya en kur keere, ni beege abïïe moa en kur keerge kiper Aran na näk Kwääy Lam Mana Dwøŋ, ka abïïe mo wääte, kiper tïïc marge mar dïlämme.",
                    "ID": "41"
                },
                {
                    "text": "'Ba jø Icriel jammi bëët ege tïïö na karge ki køør jammi bëët moa ö Wuuö Jwøki na kööm Modhe ki ge.",
                    "ID": "42"
                },
                {
                    "text": "Ni ö Modhe ni neet jammi bëët moa näk ege tïïö, ni joot ge na karge kaawat mana ö Wuuö Jwøki na kööm geni ni tïïcge. Ni ö Modhe ni put ge gwïëth.",
                    "ID": "43"
                }
            ]
        },
        {
            "ID": "OT:EXO.40",
            "name": "Bwøth Wøk 40",
            "text": [
                {
                    "title": "Kanya Ö Jwøki Na Caan Jööro Gur Oduŋkaara Piny Ki Gø ",
                    "text": "Køøre Wuuö Jwøk acäänö ki Modhe, ni kööe,",
                    "ID": "1"
                },
                {
                    "text": "«Noo tïme na cäŋ mana dïkwøŋ mar dwääy mana dïkwøŋ, oduŋkaara na näk kar bëëtö mar Wuuö Jwøk, na näk oduŋkaany røømmø, wär gur piny.",
                    "ID": "2"
                },
                {
                    "text": "'Ba acanduk man wø nyooth luumma tuut Jwøki ki jiy wär kïth yie kaace, ni gëëŋï acanduk manøgø ka abïï man wø gëëŋ kanya en kur keere na pere leth ki gø.",
                    "ID": "3"
                },
                {
                    "text": "Ni kälï tharabëëta yo oduŋkaara, ni jiiŋŋï jammi moa en bääte na karge; ni kälï gïn wø cuŋ lambae bääte yie thuwø ni jiiŋŋï lambae moe nee lielge bääte maal.",
                    "ID": "4"
                },
                {
                    "text": "Køøre gïn wø waaŋ gïn wø jïye ŋwääi ni met bääte, na näk dëëre olëënynyö ki warkey, wär cïpï ni dïët ka acanduk mar luumma tuut Jwøki ki jiy, ni lïërï abïï maal mana näk mar gëëŋ dho oduŋkaara na näk kar bëëtö mar Wuuö Jwøk.",
                    "ID": "5"
                },
                {
                    "text": "«Køøre gïn wø cïp olämme bääte wär cïp nyïm wøk ni dïët ki dho oduŋkaara na näk kar bëëtö mar Wuuö Jwøk, na näk oduŋkaany røømmø.",
                    "ID": "6"
                },
                {
                    "text": "Ni cïbï gïr lwøk na näk caala thecet yïthakic oduŋkaany røømmø ki gïn wø cïp olämme bääte, ni kïthï yie ki pïï.",
                    "ID": "7"
                },
                {
                    "text": "'Ba kal mana näk otïïö ka abïïe wär wïrï ki deŋŋe bäre, ni lïërï abïï maal mana näk mar gëëŋ dhi kal.",
                    "ID": "8"
                },
                {
                    "text": "«Køøre maar rööny ni wø judö ki gø wär lwørï ni jørï oduŋkaara na näk kar bëëtö mar Wuuö Jwøk, ni gweelï jammi bëët moa en yie, niï tïïya gø ni ena kur keere ki jammi moe bëët, nee put tïmö no oduŋkaara mo ena kur keere.",
                    "ID": "9"
                },
                {
                    "text": "Køøre gïn wø cïp olämme bääte ki jammi moe bëët wär gweelï, niï tïïya gïn wø cïp olämme bääte manøgø ni ena kur keere, nee put tïmö na gïn wø cïp olämme bääte mo ena kur keere ni pere leth.",
                    "ID": "10"
                },
                {
                    "text": "Gïr lwøk na näk caala thecet ki gïre man wø cïbi bäät gø wär gweelï thuwø, niï tïïya gø ni ena kur keere.",
                    "ID": "11"
                },
                {
                    "text": "«Køøre nø, Aran ki wääte wär käl dho oduŋkaany røømmø ni lwøgï geni ki pïï.",
                    "ID": "12"
                },
                {
                    "text": "'Ba abïïe moa en kur keerge wär røø dëër Aran, ni røønyï eni ki maar rööny, niï tïïya eni ni ena kur keere, naa tïnynye ni ena Kwääy Lam Mana Dwøŋ.",
                    "ID": "13"
                },
                {
                    "text": "Ni cwølï wääte ni røøï jalabiiye moa bäyö dëëtge;",
                    "ID": "14"
                },
                {
                    "text": "ni røønyï geni ki maar rööny ni caala mana røønyï wääge, naa tïnyge ni gena dïlämme; ni rööny marge manøgø puta geni tïïc ni gena dïlämme cooth këël yïth beenhnhe moge bëët moo ööi.»",
                    "ID": "15"
                },
                {
                    "text": "Ni ö Modhe ni put gïïögø bëët tïïc; ni tïïe na karge kaawat mana ö Wuuö Jwøki na kööm eni. ",
                    "ID": "16"
                },
                {
                    "title": "Kanya Ö Modhe Na Gur Oduŋkaara Piny",
                    "text": "'Ba kanya tïme na dwääy mana dïkwøŋ ri riet cwiiri, ni beeye cäŋ mana dïkwøŋ mar dwäänögø kiree, oduŋkaara na näk kar bëëtö mar Wuuö Jwøk aput gur piny.",
                    "ID": "17"
                },
                {
                    "text": "'Ba Modhe oduŋkaara agur piny na kare, ni kïth gïï wø cwöth tiel yïthge kwörge, ni kïth opämi yïthge, ni rwaak jenni moa no otïïö ni caala läämme kwörge, ni tïïc cööthe ni cuŋŋö.",
                    "ID": "18"
                },
                {
                    "text": "Ni ö Modhe ni rïëp abïïe bäät oduŋkaara na näk kar bëëtö mar Wuuö Jwøk, ni rïëp rëëpe møga bäät abïïe moøge maal; ni ee tïïö na kare kaawat mana ö Wuuö Jwøki na kööm eni.",
                    "ID": "19"
                },
                {
                    "text": "Køøre opäp kïte moa näk ciik ogöör bäätge ni wø nyooth luumma tuut Jwøki ki jiy alwøre ni kïth ge ya acanduk, ni kïth jer tëër dëër acanduk manøgø, ni kïth rëëbi mana näk nyuudhi mar wëën raay bäät acanduk.",
                    "ID": "20"
                },
                {
                    "text": "Ni ö Modhe ni käl acanduk manøgø yo oduŋkaara na näk kar bëëtö mar Wuuö Jwøk, ni lïër abïï maal man wø gëëŋ kanya en kur keere na pere leth ki gø, ni gëëŋ acanduk man wø nyooth luumma tuut Jwøki ki jiy ka abïï manøgø; ni ee tïïö na kare kaawat mana ö Wuuö Jwøki na kööm eni.",
                    "ID": "21"
                },
                {
                    "text": "Køøre tharabëëta akïth yo oduŋkaany røømmø na näk kar bëëtö mar Wuuö Jwøk, ni ena jï løø kuna näk da wïpiny yo oduŋkaara, ni ee cïp wøk ŋää abïï mana näk gëëŋi.",
                    "ID": "22"
                },
                {
                    "text": "Ni ö Modhe ni cïp muunni moa näk nyuuthe bäät tharabëëta manøgø nyïm Wuuö Jwøk ni ee jiiŋŋø na kare, kaawat mana ö Wuuö Jwøki na kööm eni.",
                    "ID": "23"
                },
                {
                    "text": "Køøre gïn wø cuŋ lambae bääte akïth yo oduŋkaany røømmø, ni dïët ki tharabëëta, ni ena jï løø kuna näk da tier-piny yo oduŋkaara na näk kar bëëtö mar Wuuö Jwøk.",
                    "ID": "24"
                },
                {
                    "text": "Ni ö Modhe ni jiiŋ lambae nee lielge bäät gïn wø cuŋ lambae bääte nyïm Wuuö Jwøk kaagø, ni ee tïïö na karge kaawat mana ö Wuuö Jwøki na kööm eni.",
                    "ID": "25"
                },
                {
                    "text": "Køøre Modhe gïna näk caala tharabëëta ni wø waaŋ gïn wø jïye ŋwääi ni met bääte, na näk dëëre olëënynyö ki warkey, akïth yo oduŋkaany røømmø ni ee cïp wøk ŋää abïï man wø gëëŋ kanya en kur keere na pere leth ki gø;",
                    "ID": "26"
                },
                {
                    "text": "ni waaŋ gïn wø jïye ŋwääi ni met bäät gø; ni ee tïïö na kare kaawat mana ö Wuuö Jwøki na kööm eni.",
                    "ID": "27"
                },
                {
                    "text": "Køøre Modhe abïï mana näk gëëŋi mar dho oduŋkaara na näk kar bëëtö mar Wuuö Jwøk alïër maal dhi gø.",
                    "ID": "28"
                },
                {
                    "text": "Ni kïth gïn wø cïp olämme bääte nyïm wøk ni dïët ki dho oduŋkaara na näk kar bëëtö mar Wuuö Jwøk, na näk oduŋkaany røømmø, ni cïp olämi man wø waaŋ bäre bäät gø, ni cïbe na aciel ki muuy mar møk beel; ni ee tïïö na kare kaawat mana ö Wuuö Jwøki na kööm eni.",
                    "ID": "29"
                },
                {
                    "text": "Ni ö Modhe ni cïp gïr lwøk na näk caala thecet yïthakic dho oduŋkaany røømmø ki gïn wø cïp olämme bääte, ni kïth yi gø ki pïï na mo lwøk.",
                    "ID": "30"
                },
                {
                    "text": "Ni ö Modhe ka Aran ki wäät Aran ni lwøkge ceŋge ki tietge røk pïï moøgø.",
                    "ID": "31"
                },
                {
                    "text": "'Ba kanya dønyge yo oduŋkaany røømmø, ki kanya nyiikge buut gïn wø cïp olämme bääte, gena put löö, kaawat mana ö Wuuö Jwøki na kööm Modhe.",
                    "ID": "32"
                },
                {
                    "text": "Ni ö Modhe ni tïïc kal mana no otïïö ka abïïe ni ee wïrö bäre ki deŋ oduŋkaara na näk kar bëëtö mar Wuuö Jwøk ki gïn wø cïp olämme bääte, ni lïër abïï maal mana näk gëëŋi dhi kal. Ni ö Modhe ni put tïïe bëët thöör. ",
                    "ID": "33"
                },
                {
                    "title": "Kanya Ö Pöölö Mar Wuuö Jwøk Na Uum Oduŋkaara",
                    "text": "Køøre pöölö aput öö ni uum oduŋkaany røømmø, ni ö ajiem Wuuö Jwøki ni put tïmö ni päl yo oduŋkaara na näk kar bëëtö mar Wuuö Jwøk.",
                    "ID": "34"
                },
                {
                    "text": "'Ba atïmö ni kär løny jï Modhe ki man døny yo oduŋkaany røømmø, kiper mana tïme ni pöölö ena bääte, na ajiem Wuuö Jwøk päl yo oduŋkaara na näk kar bëëtö mar Wuuö Jwøk.",
                    "ID": "35"
                },
                {
                    "text": "'Ba këël mana tïme na ri wääth marge bäre, kany wø ö pöölö wø tïŋi maal bäät oduŋkaara na näk kar bëëtö mar Wuuö Jwøk, jø Icriel wø tïŋŋö;",
                    "ID": "36"
                },
                {
                    "text": "'ba kany wø ö pööle wø poode ni kär tïŋ maal, jø Icriel ba tïŋŋi këël mano tïme na dïcäŋ mano tïŋ pöölö maal yie.",
                    "ID": "37"
                },
                {
                    "text": "Ni ö gïnögø ni put bëëdö ni nut ki yi wääth marge bäre, ni pöölö mar Wuuö Jwøk ena bäät oduŋkaara na näk kar bëëtö mar Wuuö Jwøk ki dïcäŋ, ni tïm pöölö manøgø na maac ki wäär, ni nëënö jï jø Icriel bëët.",
                    "ID": "38"
                }
            ]
        }
    ]
}