{
    "textIntro": "Wëëlö man ni cwøl ni Dut Pwøc en yie da dudi ma 150. Dudi moøgø beege dut Jwøk moa wara wär jø Icrielli. Mo thööth dïge caga Deebiti nyeny jø Icriel. Ki kwör møøk wëëlö man di cwølø ni Dut Deebit. Dudi moøgø na 150 yøø, møøk dïge beege dudi mo wära jiyi ni ge pwøya Jwøk ni ge dwøga met ec jïre. Teeŋ dudi moøgø beege 8, 19, 96, 100, 103, 104, 107, 111, 145, 146, 148, 149, 150. Dudi møøk beege dut lam mo jiy mo ena yïth gïï mo leth. Teeŋ dudi moøgø beege 3, 6, 13, 31, 56. Dudi møøk beege dut lam ni jiy caana bääyö marge ni cwïnyge opädhö. Teeŋ dudi moøgø beege 32, 51, 130. Dudi møøk beege dudi mo wära jiyi ni ge nyootha ŋäädhe marge man wø ŋääthge Jwøk ki gø. Teeŋ dudi moøgø beege 23, 27, 90, 91, 121, 139. Dudi møøk beege dudi mo yïthge da pwöc kiper bëët jöör Jwøk. Teeŋ dudi moøgø beege 1, 15, 119. ",
    "introTitle": "Luubö Mo Cäänö Kaper Wëël Dut Pwøc",
    "chapterName": "Dut Pwøc",
    "version": "anyuaB",
    "text": [
        {
            "ID": "OT:PSA.1",
            "name": "Dut Pwøc 1",
            "section":"Wëëlö 1",
            "songs":"Dudi 1-41",
            "song": "Dudi 1",
            "author": "",
            "text": [
                {
                    "title": "Duut Mo Nyootha Luum Bëëtö Mar Jøøa Beyø Ki Bëëtö Mar Jøøa Reyø",
                    "text": "Gwïëth en jï ŋat wø ba cäädhi køør pwöc jøøa reyø, ni wø ba cäädhi jöör jø adhala, ni wø ba bëëdö buut jø abuua.",
                    "ID": "1"
                },
                {
                    "text": "'Ba met ec mare wø joode ka ri luup moa no ogöörö yi wëël Jwøk, ni eni cädö ki waŋcäŋ ki wäär cooth kiper luup moøgø.",
                    "ID": "2"
                },
                {
                    "text": "Eni caala jaath mo opiith deŋ naam, ni wø nyïïe ciek kany wø näk ma kare, ni bøøge moe ba när. Teeŋ ŋatøgø, gïï wø tïïe bëët thura karge.",
                    "ID": "3"
                },
                {
                    "text": "'Ba bëëtö mar jøøa reyø patha enøgønø; ge caala lethø ni wø køøl jame.",
                    "ID": "4"
                },
                {
                    "text": "Kiper manøgønø, jøøa reyø ba cuŋŋi kar løøk mar Jwøk ni nyeŋge teek, ni ge na jø adhala, ge ba cuŋŋi ya acooŋ jøøa beyø,",
                    "ID": "5"
                },
                {
                    "text": "kiper Wuuö Jwøk bëët jøøa beyø ŋääe, 'ba bëët jøøa reyø cäätha baŋ ränynyö.",
                    "ID": "6"
                }
            ]
        },
        {
            "ID": "OT:PSA.2",
            "name": "Dut Pwøc 2",
            "song": "Dudi 2",
            "author": "",
            "text": [
                {
                    "title": "Duut Mo Cäänö Kaper Ŋata Røøny Wuuö Jwøki Na Nyeya",
                    "text": "?Aŋø na ö wïth juurre ni cooŋge dëëtge kiper ageem en, ni cätge ki gïï mo oballe jaak?",
                    "ID": "1"
                },
                {
                    "text": "Nyeye mo bäät piny aö maal, ni ö kwääri ni dwätge ki geni na aciel, nee Wuuö Jwøk, ki dhaanhnhe na näk ee røønyø na nyeya nee nywaakge;",
                    "ID": "2"
                },
                {
                    "text": "ni köge, ni «Beerra man kälø luumge wøk bäätø na näk øøno twöö ki gø, ni wetø ciik moge na caal thøøth twöc.»",
                    "ID": "3"
                },
                {
                    "text": "'Ba Wuuö Jwøk ni wø bëëdö maal ŋeethø bäätge, ni put bëëtö ni gïrge ee taaø.",
                    "ID": "4"
                },
                {
                    "text": "Køøre eni cäänö ki geni ni mare wëër, ni tïïc ge nee bëëtge ni lwäär ki wëëye,",
                    "ID": "5"
                },
                {
                    "text": "ni kööe, ni «Aani, ŋata nø røønya na nyeya arøønya nee bëëde bäät Kïn Dhayan, ni beeye kïnna na en kur keere.»",
                    "ID": "6",
                    "comment":"Kïn Dhayan beeye kïdi mana näk Jerucalem ogeer bääte."
                },
                {
                    "text": "'Ba nyeya mana røøny aköö, ni «Luumma caan Wuuö Jwøki caana caanø. Ena köö jïra, ni ‹Dïcäŋi ennø, ïïna wääda, ni tïma ni aana wäru.",
                    "ID": "7"
                },
                {
                    "text": "Pëëny aani, nee wïth juurre bëët mëëga ïïni na moï, ni ö pinynyi bäre ni ci jïrï.",
                    "ID": "8"
                },
                {
                    "text": "Ge dïïmï dïïmö ka athøny nywïënyö, ni raanynyï geni kaamar dak mo ogøø piny.› »",
                    "ID": "9"
                },
                {
                    "text": "Kiper manøgø nø, u na nyeye, caarru wïthu, ni wïnynyu ŋwøc man ŋwöny uuni ki gø, u na kwääri mo piny.",
                    "ID": "10"
                },
                {
                    "text": "Tïnynyu Wuuö Jwøk nou lwäär, ni mïn yïthu ni dëëtu kwanynyi.",
                    "ID": "11"
                },
                {
                    "text": "Wøørru wäädö, nee ba wëëre, nee bëëtö maru ba cääth baŋ ränynyö, kiper wëëye wø laara tägö. 'Ba gwïëth en jï jø wø kan dëëtge buute.",
                    "ID": "12"
                }
            ]
        },
        {
            "ID": "OT:PSA.3",
            "name": "Dut Pwøc 3",
            "song": "Dudi 3",
            "author": "Manøgø beeye duut mana cak Deebiti kanya päär wøk ni ŋwieya wääde ma Abëcëlöm. (2 Camiel tiel 15 — 18)",
            "text": [
                {
                    "title": "Lam Mo Ŋäätha Jwøk Kiper Gïna Tïïe",
                    "text": "Wui Wuuö Jwøk, nyïïmänna atïmö ni thööth døc. Gena ö maal bääta ni tïmge ni gëëmö ki aani.",
                    "ID": "1"
                },
                {
                    "text": "Jiy mo thööth wø cäänö kipera, ni köge, ni «Eni, bäŋ køny mo di joodø baŋ Jwøk.»",
                    "ID": "2"
                },
                {
                    "text": "'Ba ï na Wuuö Jwøk, ï caala kwöt leny man wø gëëŋa dëëra ki gø; ni bee ï, ni wø jooda ajiem ki køørï, ni bee ï, ni wø tïïc aani nee wïïa tïŋa maal.",
                    "ID": "3"
                },
                {
                    "text": "A bëëdö naa kwaaya Wuuö Jwøk, ni løk kwac mara jïra ki bäät kïnne na en kur keere.",
                    "ID": "4"
                },
                {
                    "text": "Dëëra wø nyaaŋa piny ni gäm nyeŋŋa, ni pääa ni dëëra jööt, kiper jwïëya ena cer Wuuö Jwøk.",
                    "ID": "5"
                },
                {
                    "text": "A ba lwäyi ki jiy ma kume apaar, mo rege ege ciel laga.",
                    "ID": "6"
                },
                {
                    "text": "Wui Wuuö Jwøk, ö maal, ni kønyï aani, ï na Jwøa; kiper nyïïmänna bëët adhööŋŋï ki thäkge, ni tøyï lakge, ge na jøøa reyø.",
                    "ID": "7"
                },
                {
                    "text": "Bee ï na Wuuö Jwøk ni wø piem jiy. Wui Wuuö Jwøk, beerra man gwïëthï jiyï.",
                    "ID": "8"
                }
            ]
        },
        {
            "ID": "OT:PSA.4",
            "name": "Dut Pwøc 4",
            "song": "Dudi 4",
            "author": "Manøgø beeye duut Deebit.",
            "text": [
                {
                    "title": "Duut Mo Ŋäätha Jwøk Kiper Gïn Wø Tïïe",
                    "text": "Wui Jwøk, wïny dwøra kany wø kwaa ïïni, kiper beeye ï wø ŋun aani. Aana kønyï kanya ena yïth gïï mo leth; nyooth met ec marï jïra, ni wïnynyï lam mara.",
                    "ID": "1"
                },
                {
                    "text": "?'Ba u na jiy, a këël kany mo nyïëdi nø noo bëëdu nou jøøŋŋa aani? ?Naa këël kany mo nyïëdi nø noo bëëdu nou poot mëër ki luup mo oballe jaak, nou cara tööt?",
                    "ID": "2"
                },
                {
                    "text": "'Ba ennø, beerra man ŋäyu gø ni Wuuö Jwøk jø wø bëëdö ni cwïnyge ena køøre ee cïp kur keerge na moe. Këël aani, kany wø kwaa Wuuö Jwøk, dwøra wø wïnynye wïnynyö.",
                    "ID": "3"
                },
                {
                    "text": "Këël dëëtu doo tïmö ni miel ki wëër, käru bääyö; cädu ki cwïnynyu kany wø enu kwör niine mou, ni döötu ba wïnyi.",
                    "ID": "4"
                },
                {
                    "text": "Cïpu ko olämme ma karge nou bëëdö ni bëëtö maru beer, ni ŋääthu Wuuö Jwøk.",
                    "ID": "5"
                },
                {
                    "text": "Jiy mo thööth wø köö, na «?Aŋa noo nyooth gïn mo beer jïwa?» 'Ba ï na Wuuö Jwøk, wëëk tac täärnyïmï rieny bäätwa.",
                    "ID": "6"
                },
                {
                    "text": "Met ec mo dwøŋ akïthï cwïnya, ni kaala met ec mar jø wø bëëdö ni yïthge met kany wø tïm beelli ki kwøk nyïïjenni moge ni thööth.",
                    "ID": "7"
                },
                {
                    "text": "A buta piny ni yia met, ni laar nyeŋŋa gämmö, kiper beeye ï keerï, ï na Wuuö Jwøk, ni wø tïïc aani naa bëëda ni bäŋ gïn tägi dëëra. ",
                    "ID": "8"
                }
            ]
        },
        {
            "ID": "OT:PSA.5",
            "name": "Dut Pwøc 5",
            "song": "Dudi 5",
            "author": "Manøgø beeye duut Deebit.",
            "text": [
                {
                    "title": "Duut Mo Kwaca Jwøk Nee Dhaanhø Gwøe Ceŋ Nyïïmän",
                    "text": "Wui Wuuö Jwøk, wïny kwac mara kany wø läma, ni wïnynyï cooyø mara.",
                    "ID": "1"
                },
                {
                    "text": "Ï na nyeya mara ni bee ï Jwøa, wïny oduuru mara, kiper a wø kwaaya ïïni.",
                    "ID": "2"
                },
                {
                    "text": "Wui Wuuö Jwøk, ka amöölla dwøra wø wïnynyï wïnynyö, kany wø läma naa køya man wø løgï jïra.",
                    "ID": "3"
                },
                {
                    "text": "Kiper ï patha Jwøk mo yie met ki gïï mo reyø, niï bëëdö ni bäŋ raay mo nyänh buutï.",
                    "ID": "4"
                },
                {
                    "text": "Ŋat ma ŋat ŋwøc ba cuŋŋi nyïmï; niï bëëdö niï män ki jiy bëët mo wø tïïc gïï mo reyø.",
                    "ID": "5"
                },
                {
                    "text": "Jø wø cäänö ki tööt wø raanynyï raanynyø, niï män ki ŋat cwøk ki ŋat wø rem jiy met jïre.",
                    "ID": "6"
                },
                {
                    "text": "'Ba aani, a wø dunynya yi ødï ki køør mëër marï na dwøŋ ni wø ba jøøl. A wø lämö ni cøŋŋa yaa këël piny yi øt lam marï na en kur keere naa wøøra ïïni.",
                    "ID": "7"
                },
                {
                    "text": "Wui Wuuö Jwøk, bwøth aani ki jöör adïëri marï, kiper jïra da nyïïmän; ni tïïyï jöörï ni thïïŋ nyïma.",
                    "ID": "8"
                },
                {
                    "text": "Kiper jøøgø ki dëëtge bäŋ adïëri dhøkge,  ni cwïnyge päŋ ka aranya, ni lwöcge bëëdö kaamar bwör mo ŋammø, ni ge cäänö ki lëëpge ni marge cwøk.",
                    "ID": "9"
                },
                {
                    "text": "Wui Jwøk, ŋøl luubö marge ni jäälï ge; beerra man ränyge ki køør luup moa tuutge keerge; ni riemï geni wøk kiper gïïa tïïcge na thööth na reyø, kiper ge bëëdö ni ge gëëmö ki ïïni.",
                    "ID": "10"
                },
                {
                    "text": "'Ba beerra man ö jø wø kan dëëtge buutï bëët ni mïn yïthge, ni bëëtge ni ge wär ki dudi cooth ni yïthge met; niï bëëdö niï koora geni, ni ö geni na mëër ki ïïni ni jiemge ïïni ni yïthge met.",
                    "ID": "11"
                },
                {
                    "text": "Kiper bee ï na Wuuö Jwøk ni wø gwïëth ŋat wø bëëdö ki bëëtö ma adïëri, ni ö mëërri marï ni bëëde na gëëŋi kaamar kwöt leny. ",
                    "ID": "12"
                }
            ]
        },
        {
            "ID": "OT:PSA.6",
            "name": "Dut Pwøc 6",
            "song": "Dudi 6",
            "author": "Manøgø beeye duut Deebit.",
            "text": [
                {
                    "title": "Lam Mar Ŋat Mo Kïmmö Kiper Bëëtö Mare",
                    "text": "Wui Wuuö Jwøk, kär a joogï ni marï wëër ki aani, ni ba wëërï kany wø pwönynyï aani.",
                    "ID": "1"
                },
                {
                    "text": "Wui Wuuö Jwøk, cïp cwïnyï piny ki aani, kiper aana tïmö naa jääk døc. Wui Wuuö Jwøk, køny aani, kiper dëëra atïmö ni kwanynyi ki lwär.",
                    "ID": "2"
                },
                {
                    "text": "Wui Wuuö Jwøk, cwïnya abwøk døc. ?Aŋø, a yi wäne nø noo kønyï aani?",
                    "ID": "3"
                },
                {
                    "text": "Wui Wuuö Jwøk, duu baŋa ni piemï jwïëya, køny aani ki køør mëër marï ni wø ba jøøl.",
                    "ID": "4"
                },
                {
                    "text": "Kiper bäŋ ŋat mo caar wïïe ki ïïni køør thøø. ?Aŋa noo maar ïïni pwøc kar bëët jwïëc jøøa no othøw?",
                    "ID": "5"
                },
                {
                    "text": "Aana ööl ki kïmmö mara; ki wäär cooth pï nyeŋŋa wø øya yi pïën mara, ni ö pïënni ni neethar ki pï nyeŋŋa.",
                    "ID": "6"
                },
                {
                    "text": "Nyeŋŋa aränynyö ki jwøk; ni wer nyeŋŋa ni kwayø ki jwøk ki køør gïïa tïïc nyïïmänna.",
                    "ID": "7"
                },
                {
                    "text": "'Ba u bëët ni wø tïïc gïï mo reyø, daagu rou buuta, kiper Wuuö Jwøk dwøra awïnynye kanya jwöŋa.",
                    "ID": "8"
                },
                {
                    "text": "Wuuö Jwøk kwac mara awïnynye, ni jïëc lam mara.",
                    "ID": "9"
                },
                {
                    "text": "Nyïïmänna bëët wïthge olääy ni bwøk cwïnyge; wïthge olääy møn, ni putge døø ŋäthge. ",
                    "ID": "10"
                }
            ]
        },
        {
            "ID": "OT:PSA.7",
            "name": "Dut Pwøc 7",
            "song": "Dudi 7",
            "author": "",
            "text": [
                {
                    "title": "Duut Mo Kwaca Wuuö Jwøk Nee Luup Jøøa Reyø Ŋøle",
                    "text": "Wui Wuuö Jwøk, ï na Jwøk mara, a bëëdö ni raa yaa kan buutï; gwøk aani ceŋ jø wø cwaat yia ni putï a køny,",
                    "ID": "1"
                },
                {
                    "text": "kiper naa ba tïïcge ki gïn mo leth kaawat man wø ö ŋuuwi wø cööt lääy ni di tutö, ni bäŋ ŋat køny läänögø.",
                    "ID": "2"
                },
                {
                    "text": "Wui Wuuö Jwøk, ï na Jwøa, ni näk mo da gïn mo raac mo yaa tïïö, ni da gïn mo obøth jïra, ",
                    "ID": "3"
                },
                {
                    "text": "wala aano dwök baŋ nyawatwa ki gïn mo raac, wala a twiera nyïïmänna ki gïn mo bäŋ tiere,",
                    "ID": "4"
                },
                {
                    "text": "beerra man ö nyïïmänna ni riemge aani ni makge aani, ni gøøge aani piny ni 'näkge aani, ni putge ajiem mara raanynyø na bäre bäre.",
                    "ID": "5"
                },
                {
                    "text": "Wui Wuuö Jwøk, ö maal ni wëërï; jek riï kiper wëëc nyïïmänna; jek riï, ï na Jwøa, kiper bee ï ni wø ŋøl luup.",
                    "ID": "6"
                },
                {
                    "text": "Beerra man ö wïth juurre bëët ni cooŋge dëëtge kanya ciel nyïmï, ni bëëdï niï ŋøla luup moge ni ïïna kwäärö marge.",
                    "ID": "7"
                },
                {
                    "text": "Wuuö Jwøk luup jiy wø di ŋølø na kare. Wui Wuuö Jwøk, ŋøl luumma ki køør bëëtö mara na näk kare, ni ŋølï luumma ki køør bëëtö mara na beer.",
                    "ID": "8"
                },
                {
                    "text": "Ï na Jwøk mana näk adïëri ni wø raŋ acaac dhaanhø ki gïna en cwïnye, män gïïa reyø ni wø tïïc jø raayi, ni tïïyï jø wø bëëdö ni marge adïëri nee cuŋge ni teek.",
                    "ID": "9"
                },
                {
                    "text": "Jwøk bëëdö ni caala kwöt leny jïra, ni beeye wø piem jøøa näk cwïnyge thïïŋ.",
                    "ID": "10"
                },
                {
                    "text": "Jwøk bee eni ni wø ŋøl luup na adïëri, ni bee eni ni wø wëër ki jø raay ki yïth nïne bëët.",
                    "ID": "11"
                },
                {
                    "text": "Ni näk mo dhaanhø cwïnye ba løøe, Jwøk opëëllö mare di paaø, ni jiiŋ atheerø mare ka atum mare.",
                    "ID": "12"
                },
                {
                    "text": "Jap wø nääe ki ge ee nø jiiŋŋø, ni dhøk athëëre moe ee tïïö ni wääŋö.",
                    "ID": "13"
                },
                {
                    "text": "Ka adïëri møn, ŋat raay acaare mo reyø piith yi cwïnye, ni duunge ki gïï mo reyø ki tööt.",
                    "ID": "14"
                },
                {
                    "text": "Eni kunyö ki buur mo bäär, ni cäŋ päth yi buura koonye keere.",
                    "ID": "15"
                },
                {
                    "text": "Raaye døøa wïïe keere, ni ö gïïa reyø na tïïe ni døøge wïïe.",
                    "ID": "16"
                },
                {
                    "text": "'Ba aani, Wuuö Jwøk pwøa pwøø ki køør adïëri mare, ni wära ki duut naa pwøya Wuuö Jwøk na dwøŋ ni en maal. Manøgø beeye duut Deebit mana caae jï Wuuö Jwøk kiper Kuuc nyï Benjamen.",
                    "ID": "17"
                }
            ]
        },
        {
            "ID": "OT:PSA.8",
            "name": "Dut Pwøc 8",
            "song": "Dudi 8",
            "author": "Manøgø beeye duut Deebit.",
            "text": [
                {
                    "title": "Duut Mo Nyootha Ajiem Jwøk Ki Dööŋö Mar Dhaanhø",
                    "text": "Wui Wuuö Jwøk, ï na Kwääcwa, bäät piny bäre wøøra nyeŋŋï, ni maal bäre iï pääŋö ka ajiemï.",
                    "ID": "1"
                },
                {
                    "text": "Teegï anyoothï jï nyïïmännï ki køør luup mo wø car obwöre moa therø këël moa näk poot dhøøth, kiper nee nyimän ki ŋat wø many cool kwör nee joogï.",
                    "ID": "2"
                },
                {
                    "text": "Wui Wuuö Jwøk, kany wø raŋa maal na tïïyï ki cerï, ki dwääy ki ceer na näk iï cïp kwörge,",
                    "ID": "3"
                },
                {
                    "text": "a wø cädö ki cwïnya, ni kööa, ni «?Dhaanhø agïnaŋø, ni lääŋŋï gø en, ni o dhaanhø agïnaŋø, ni gwøgï gø en?»",
                    "ID": "4"
                },
                {
                    "text": "'Ba kare atïïyï ni dwøŋ, ni caatha køør nyïïatwiet maal ki kany mo thiinh, ni røønyï gø ka ajiem ki wödö.",
                    "ID": "5"
                },
                {
                    "text": "Ena røønyï bäät gïïa tïïyï bëët ki cerï, ni cïbï jammi bëët cere,",
                    "ID": "6"
                },
                {
                    "text": "ni beege dïëk ki dhäk bëët, ki lääc paap thuwø,",
                    "ID": "7"
                },
                {
                    "text": "ki weny ki rec, ki gïï wø bëëdö yi naama dwøŋ bëët.",
                    "ID": "8"
                },
                {
                    "text": "Wui Wuuö Jwøk, ï na Kwääcwa, bäät piny bäre wøøra nyeŋŋï. ",
                    "ID": "9"
                }
            ]
        },
        {
            "ID": "OT:PSA.9",
            "name": "Dut Pwøc 9",
            "song": "Dudi 9",
            "author": "Manøgø beeye duut Deebit.",
            "text": [
                {
                    "title": "Duut Mo Pwøca Jwøk Kiper Ŋøl Mare Na Thïïŋ",
                    "text": "Wui Wuuö Jwøk, ï pwøa pwøø ki cwïnya bäre, ni caana tïïe moï bëët ni wø rëëm ec.",
                    "ID": "1"
                },
                {
                    "text": "Aani yia tïmö ni met døc ni kanynya ki køørï; a wär ki duut naa pwøya ïïni, ï na dwøŋ ni en maal.",
                    "ID": "2"
                },
                {
                    "text": "Kany wø nyoothï riï, nyïïmänna wø døøa køørge, ni cwanyge tietge ni thøwge.",
                    "ID": "3"
                },
                {
                    "text": "Kiper luubö mara na näk adïëri aŋølï na kare, ni ïïno pï bäät wälu niï ŋøla ŋøl ma adïëri.",
                    "ID": "4"
                },
                {
                    "text": "Wïth juurre ni wø wøør juu møøk ajoogï, ni dïïrï wïthge, ge na jø raay, ni putï nyeŋge rwäänyö na bäre bäre.",
                    "ID": "5"
                },
                {
                    "text": "Wïth nyïïmän adïïrï na bäre bäre møn, ni nyaaï päänye moge piny, ni put wïci wïlö ki geni na bäre bäre.",
                    "ID": "6"
                },
                {
                    "text": "'Ba Wuuö Jwøk puta bëëtö bäät wälu na bäre bäre, ni tier wälu mare ee këël piny ni teek kiper ŋøl luup.",
                    "ID": "7"
                },
                {
                    "text": "Eni luup jø bäät piny di ŋølø na adïëri, ni ŋøl luup jiy ki jöö mo thïïŋ.",
                    "ID": "8"
                },
                {
                    "text": "Wuuö Jwøk beeye wø cuŋ jøøa no ocaannø dëëre, ni bëëde na kar gwøk røk jïge kany wø näk ri gïï mo leth.",
                    "ID": "9"
                },
                {
                    "text": "Jø wø ŋäc ïïni, ï ŋääthge ŋäädhö; wui Wuuö Jwøk, jø wø many ïïni ba weyï.",
                    "ID": "10"
                },
                {
                    "text": "'Ba u na jiy, wärru duut pwøc jï Wuuö Jwøk ni wø bëëdö Dhayan. Beerra man ö gïïa tïïe ni køpu ge jï wïth juurre.",
                    "ID": "11"
                },
                {
                    "text": "Kiper eni ni wø cool kwör remø cädö kiper jøøa no ocaannø, ni wïïe ba wïl ko oduuru marge.",
                    "ID": "12"
                },
                {
                    "text": "Wui Wuuö Jwøk, køny aani; raŋ gïïa leth ni wø jwøra ceŋ nyïïmänna, ni kälï aani wøk cer thøø,",
                    "ID": "13"
                },
                {
                    "text": "nee gïï wø pwøc ï ki ge bëët caana jï jø Dhayan, naa bëëda ni yia met ki køør pïëm marï.",
                    "ID": "14"
                },
                {
                    "text": "Wïth juurre apäth yi buura koonyge keerge, ni ö tietge ni magi ya abïëba cekge.",
                    "ID": "15"
                },
                {
                    "text": "Wuuö Jwøk nyeŋŋe ee tïïö nee wïnye ki køør ŋøl mare. 'Ba ŋat raay dëëre ee twöö keere ki gïïa tïïe ki cere.",
                    "ID": "16"
                },
                {
                    "text": "Jø raay, jwïëcge cøøa kar bëët jwïëc jøøa no othøw, këël wïth juurre bëët mo wø bëëdö ni wïthge owïl ki Jwøk.",
                    "ID": "17"
                },
                {
                    "text": "'Ba Jwøk wïïe ba wïl ki ŋat mo can, ni ŋäädhe mar jøøa no ocaannø ba ränynyi na bäre bäre. ",
                    "ID": "18"
                },
                {
                    "text": "Wui Wuuö Jwøk, ö maal, kär dhaanhø jïtö ki teek bäätï. Beerra man bëët luum wïth juurre ni ŋøla nyïmï.",
                    "ID": "19"
                },
                {
                    "text": "Wui Wuuö Jwøk, døøc wïth juurre mo lwäär, nee ŋäcge ni gena jiy jaak. ",
                    "ID": "20"
                }
            ]
        },
        {
            "ID": "OT:PSA.10",
            "name": "Dut Pwøc 10",
            "song": "Dudi 10",
            "author": "",
            "text": [
                {
                    "title": "Duut Mo Kwaca Wuuö Jwøk Nee Jø Raay Jääle",
                    "text": "?Wui Wuuö Jwøk, aŋø ni bëëdï ni karï bäär en? ?Na aperŋø wø kanï dëërï kany wø näk ri gïï mo leth en?",
                    "ID": "1"
                },
                {
                    "text": "Jøøa reyø töödö ni caange jøøa can; beerra man ö luup moa tuutge ni døøge dëëtge.",
                    "ID": "2"
                },
                {
                    "text": "Ŋat raay wø ŋwöö keere ki køør mana manynye ki cwïnye, ni ö ŋat mo cwïnye päl ni jany Wuuö Jwøk ni kwier gø.",
                    "ID": "3"
                },
                {
                    "text": "Ŋat raay bëëdö ni töödö, ni eni ba many Jwøk; ki yïth acaare moe bëët, eni cädö ni bäŋ Jwøk.",
                    "ID": "4"
                },
                {
                    "text": "Eni gïï wø manynye joode joodø cooth, 'ba eni ba cädö kiper ŋøl mar Jwøk. Eni bëëdö ni nyïïmän moe bëët ee taaø.",
                    "ID": "5"
                },
                {
                    "text": "Eni wø cädö ki cwïnye ni kööe, ni «Bäŋ gïn mo pïï dëëra; a puta bëëtö ni bäŋ gïn mo raac mo tägi dëëra na bäre bäre.»",
                    "ID": "6"
                },
                {
                    "text": "Eni bëëdö ni dhee bëënna acïëni ki cwøk ki ŋwöny jiy, eni wø laara cäänö ki gïï mo leth ki jap rääö.",
                    "ID": "7"
                },
                {
                    "text": "Eni wø møøra piny töök paac, ni kan ree kiper nee jøøa beyø nääe, ni eni raŋŋa jøøa näk rege ba løny køny, ki man tïïc gïn mo raac dëëtge.",
                    "ID": "8"
                },
                {
                    "text": "Eni dëëre wø di kanø kaamar ŋuu ni wø møør piny, ni eni kurö kiper ŋata no ocaannø nee maae. Ŋata no ocaannø wø di cøøgø ni mak gø kaawat man wø cek lääy ka abïëp.",
                    "ID": "9"
                },
                {
                    "text": "Ŋat mo ree ba løny køny wø gøøe piny ni pädhe, ni eni pädhi ka køør teek mar ŋat raay.",
                    "ID": "10"
                },
                {
                    "text": "Ŋat raay cädö ki cwïnye ni kööe, ni «Jwøk bëëdö ni wïïe owïl, ni nyeŋŋe ee miiø. Eni gïï wø tïïa ba joode na bäre bäre.»",
                    "ID": "11"
                },
                {
                    "text": "Wui Wuuö Jwøk, ï na Jwøk, ö maal ni tïŋï cerï maal niï nyootha teegï; kär wïïï wïl ki jøøa no ocaannø.",
                    "ID": "12"
                },
                {
                    "text": "?Aŋø, ŋat raay kwier Jwøk aperŋø, ni cäde ki cwïnye en ni kööe, ni «Aani, a ba pëëny Jwøki.»?",
                    "ID": "13"
                },
                {
                    "text": "'Ba ï na Wuuö Jwøk, gïïögø bëët ŋäyï møn, kiper ïïni gïïa reyø ki caan jiy nëënö jïrï, ni løny jïrï ki man tïïyï mana manynyï. Ŋat mo ree ba løny køny, dëëre cïbe cïbö jïrï, ni beeye ï ni wø køny ŋat ma kïïc.",
                    "ID": "14"
                },
                {
                    "text": "Raany teek mar ŋat raay ki ŋat wø tïïc gïï mo reyø; kwaan raay moe bëët bääte, ni bäŋe aciel mo dööŋ.",
                    "ID": "15"
                },
                {
                    "text": "Wuuö Jwøk bëëdö na nyeya na bäre bäre, ni ö wïth juurre ni wø wøør juu møøk ni thumge bäät ŋøøpe.",
                    "ID": "16"
                },
                {
                    "text": "Wui Wuuö Jwøk, lam mar jøøa can wïnynyï wïnynyö.  Cwïnyge cømï cømø, ni cegï ïthï ki kwac marge,",
                    "ID": "17"
                },
                {
                    "text": "nee gïn mo beer nee tïïyï kiper jøøa näk kïïe ki jøøa näk ocaannø, ni ö dhaanhø ni bëën thøø en ni ba døøc jiy mo lwäär këët.",
                    "ID": "18"
                }
            ]
        },
        {
            "ID": "OT:PSA.11",
            "name": "Dut Pwøc 11",
            "song": "Dudi 11",
            "author": "Manøgø beeye duut Deebit.",
            "text": [
                {
                    "title": "Duut Mo Nyootha Gø Ni Wuuö Jwøk Beeye Wø Kan Røk Buute",
                    "text": "Aani raa wø kana buut Wuuö Jwøk. ?Aŋø, u kööu ki aani nidïï, ni «Ciï ni reŋŋï bäät kïte kaawat man wø määt wenyø;",
                    "ID": "1"
                },
                {
                    "text": "kiper adïëri møn, jø raay atume moge ajiiŋge; athëëre moge ege nø cïp bäät thøøth atume moge, kiper nee ge thööthge ki yi muudhö, ni ge thööya jøøa marge thïïŋ.",
                    "ID": "2"
                },
                {
                    "text": "?Ni näk mo piny bëëdö ni ränynyö, agïnaŋø noo løny ki man tïïyi ya jøøa marge thïïŋ?»",
                    "ID": "3"
                },
                {
                    "text": "'Ba Wuuö Jwøk nut kar bëëtö mare na en kur keere, ni wälu mar Wuuö Jwøk ena maal. Eni bëëdö ni raŋŋa bëët jiy bëët.",
                    "ID": "4"
                },
                {
                    "text": "Wuuö Jwøk jøøa beyø ki jø raay wø raŋŋe raŋŋø, ni ö eni ni männe ki ŋat wø tïïö ki gïï mo reyø.",
                    "ID": "5"
                },
                {
                    "text": "Eni cuk mo liel ki maac mo päl døc oleeŋ bäät jø raay, ni jääl geni ki jamø mo lïëth mo wääŋö.",
                    "ID": "6"
                },
                {
                    "text": "Kiper Wuuö Jwøk mare beer bäre, ni yie met ki tïïc gïï mo beyø; jøøa marge thïïŋ täärnyïm Wuuö Jwøk jootge joodø. ",
                    "ID": "7"
                }
            ]
        },
        {
            "ID": "OT:PSA.12",
            "name": "Dut Pwøc 12",
            "song": "Dudi 12",
            "author": "Manøgø beeye duut Deebit.",
            "text": [
                {
                    "title": "Duut Mo Kwaca Jwøk Ki Man Køny Dhaanhø Ceŋ Jøøa Reyø",
                    "text": "Wui Wuuö Jwøk, køny waani, kiper atïmö ni bäŋ ŋat mo cwïnye ena køørï, ï na Jwøk, ni bäŋ ŋat mo maar ka ŋääth mo di joodø këët.",
                    "ID": "1"
                },
                {
                    "text": "Ŋati man nø cara tööt jï watge, ni ge cäänö ka dhøkge jaak, ni cwïnyge oriewi.",
                    "ID": "2"
                },
                {
                    "text": "Beerra man ö Wuuö Jwøki ni mec dhøgi mo wø car cwøk bëët, ni ŋør lëëpi mo wø ŋwöö døc,",
                    "ID": "3"
                },
                {
                    "text": "ni beege jø wø köö, ni «Løny ki man jootwa mana manywa ki køør cäänö marwa. Wa cäänö jaak ni wa ŋäätha lëëpwa. ?Aŋø, kwääywa aŋa?»",
                    "ID": "4"
                },
                {
                    "text": "'Ba Wuuö Jwøk aköö, na «A ööa maal ennø, ni cøøa kuna kønya jøøa no ocaannø na näk bëëtö marge oränynyö, ni ge bëëdö ni ge cooyø ni bäŋ ŋat køny ge, ni kïtha ge kany mo ge gwøa gwøø yie ni beeye mana manyge.»",
                    "ID": "5"
                },
                {
                    "text": "Luup mo Wuuö Jwøk beege luup mo tøŋ ma karge, ni caala warkey mo oleenyø kwöre abïriiø kar thäth.",
                    "ID": "6"
                },
                {
                    "text": "Wuuö Jwøk wa gwøe gwøø, ni koor waani ki teeŋ jøøi ni reyø ii,",
                    "ID": "7"
                },
                {
                    "text": "ni beeye kany wø tïme ni jiy pwøya gïï mo reyø, ni jøøa reyø bëëdö ni ge cäädhö jaak dï paac bäre.  ",
                    "ID": "8"
                }
            ]
        },
        {
            "ID": "OT:PSA.13",
            "name": "Dut Pwøc 13",
            "song": "Dudi 13",
            "author": "Manøgø beeye duut Deebit.",
            "text": [
                {
                    "title": "Duut Mo Kwaca Wuuö Jwøk Kiper Køny",
                    "text": "?Wui Wuuö Jwøk, a këël kany mo nyïëdi nø noo bëëdï ni wïïï owïl ki aani? ?Aŋø, wïïï wïl ki aani na bäre bäre møn? ?A këël kany mo nyïëdi nø noo kanï täärnyïmï ki aani?",
                    "ID": "1"
                },
                {
                    "text": "?A këël kany mo nyïëdi nø noo bëëda naa cädö ki cwïnya, ni cwïnya kïmmö cooth ki yïth nïne bëët? ?A këël kany mo nyïëdi nø noo bëët nyimänna ni wïïe ee tïŋ maal bääta?",
                    "ID": "2"
                },
                {
                    "text": "Wui Wuuö Jwøk, ï na Jwøa, cädï kipera ni løgï mara, kwøw aani, naa ba buta ni mara thøø,",
                    "ID": "3"
                },
                {
                    "text": "kiper nee nyimän mara ba kööe, ni «Ena bööta,» nee yïth nyïïmän 'moa ba mïnge kiper ränynyö mara.",
                    "ID": "4"
                },
                {
                    "text": "'Ba aani, a bëëdö naa ŋäätha mëër marï ni wø ba jøøl; yia wø mïnnö kany wø piemï aani.",
                    "ID": "5"
                },
                {
                    "text": "Aani, a wär ki duut jïrï, ï na Wuuö Jwøk, kiper bëëtö mara atïïyï ni beer. ",
                    "ID": "6"
                }
            ]
        },
        {
            "ID": "OT:PSA.14",
            "name": "Dut Pwøc 14",
            "song": "Dudi 14",
            "author": "Manøgø beeye duut Deebit.",
            "text": [
                {
                    "title": "Duut Mo Cäänö Kaper Rääö Mar Jø Raay",
                    "text": "Jiy mo wø cäänö ki cwïnyge, ni «Bäŋ Jwøk», gena bøøre. Gena jiy mo oränynyö, ni ge temma gïï mo reyø, ni bäŋ ŋat mo tïïö ki gïn mo beer.",
                    "ID": "1"
                },
                {
                    "text": "Wuuö Jwøk aräŋŋö ki maal ni raaŋa bëët jø bäät piny, ni ge raaŋe kaper nee jïte ki mo wïïe leer, mo manynya eni, eni na Jwøk.",
                    "ID": "2"
                },
                {
                    "text": "'Ba ge bëët, geno nø gaa wøk, ni geno nø tïmö ni ge reyø bëët, ni bäŋgø mo tïïö ki gïn mo beer, këël dhaanhø aciel kiree, bäŋgø na bäre bäre.",
                    "ID": "3"
                },
                {
                    "text": "?Aŋø, jøø ni tïïö ki gïï mo reyø yøø bäŋ gïn mo ŋäcge, ni camge jap jiya kaawat man wø cam møø jaak en, ni nyeŋ Wuuö Jwøk ba cwølge?",
                    "ID": "4"
                },
                {
                    "text": "'Ba kaaca ge tïmö ni ge lwäär døc, kiper Jwøk ena buut jøøa beyø.",
                    "ID": "5"
                },
                {
                    "text": "Jøøa reyø manynya man kierge wïth jøøa no ocaannø, nee gïïa caarge nee ränyge. 'Ba Wuuö Jwøk beeye noo tïmö na kar gwøk røk marge.",
                    "ID": "6"
                },
                {
                    "text": "Beerra man ö Wuuö Jwøki ni wø bëëdö Dhayan ni piem jiye ma jø Icriel, ni ö jø Icriel, ni beege nyïïkwaac Jeekap, ni mïn yïthge ni kanyge kanyo ö Wuuö Jwøki noo dwøk bëëtö marge kare. ",
                    "ID": "7"
                }
            ]
        },
        {
            "ID": "OT:PSA.15",
            "name": "Dut Pwøc 15",
            "song": "Dudi 15",
            "author": "Manøgø beeye duut Deebit.",
            "text": [
                {
                    "title": "Duut Mo Nyootha Teeŋ Ŋat Wø Bëëte Many Jwøki",
                    "text": "?Wui Wuuö Jwøk, aŋa noo maar bëëtö yi ødï? ?Aŋa noo maar bëëtö bäät kïnnï na en kur keere?",
                    "ID": "1"
                },
                {
                    "text": "Beeye ŋat wø bëëdö ki bëëtö ma kare, ni wø tïïc mana beer, ni wø caar adïëri ki yi cwïnye;",
                    "ID": "2"
                },
                {
                    "text": "ni beeye ŋat wø ba wääö ki nyeŋ, ni wø ba tïïö ki gïn mo raac dëër ŋat atut mare, ni wø ba jøøŋ watge;",
                    "ID": "3"
                },
                {
                    "text": "ni wø män ki ŋat mo cwïnye ena køør raay, ni wø wøør jø wø lwäär ki Wuuö Jwøk; ŋat wø ba døø ŋääe ki gïna kööŋe kipere, këël gïï mo leth doo pïï bääte;",
                    "ID": "4"
                },
                {
                    "text": "ŋat wø jape mac ni duui ni bäŋ mëëdi bäätge, ni wø ba ŋeew ki piny nee luubö kïth bäät jøøa beyø. 'Ba ŋat wø tïïc teeŋ gïïögø bëët bëëdö kare ni teek. ",
                    "ID": "5"
                }
            ]
        },
        {
            "ID": "OT:PSA.16",
            "name": "Dut Pwøc 16",
            "song": "Dudi 16",
            "author": "Manøgø beeye duut Deebit.",
            "text": [
                {
                    "title": "Duut Mo Pwøca Wuuö Jwøk Kiper Køny Mare",
                    "text": "Wui, ï na Jwøk, gwøk aani, kiper raa yaa kan buutï.",
                    "ID": "1"
                },
                {
                    "text": "Aana köö jïrï, ï na Wuuö Jwøk, ni «Beeye ïïni na Kwääya, jammi bëët moa beyø na en jïra käla baŋï.»",
                    "ID": "2"
                },
                {
                    "text": "Jøøa bëëdö na jic Jwøk yi ŋöömmi, gena jiy mo owøørø, ni beege jøøa met yia ki geni døc.",
                    "ID": "3"
                },
                {
                    "text": "'Ba jø wø jier juu møøk ge meeta kïmmö bäätge. Aani a ba cïpi ko olämme jï juu moge, ni ba kïtha nyeŋ juu moge dhaa.",
                    "ID": "4"
                },
                {
                    "text": "Wui Wuuö Jwøk, gïna pere leth na tïïyï jïra beeye ki man bëëdï ni ïïna Jwøk mara, ni gum dëël mara ena cerï.",
                    "ID": "5"
                },
                {
                    "text": "Adïëri møn, bëëtö mara bäre atïïyï ni beer, ni caala dhaanhø mo ojïtö ki ŋøøm mo beyø mo duunnö ki met ec jïre.",
                    "ID": "6"
                },
                {
                    "text": "Aani Wuuö Jwøk wø pwøa pwøø, eni ni wø pwöny aani; ki wäär thuwø, acaare moe na näk yaa kan cwïnya wø cäŋa cïpö ki pwöc jïra.",
                    "ID": "7"
                },
                {
                    "text": "Aani a wø bëëdö naa lääŋŋa Wuuö Jwøk cooth; a ba pädhi kiper mana bëëde ni eni nut buuta.",
                    "ID": "8"
                },
                {
                    "text": "Kiper manøgønø, yia atïmö ni met, ni kanynya, ni puta bëëtö ni aano gwøø.",
                    "ID": "9"
                },
                {
                    "text": "Kiper jwïëya ba wiiï kar bëët jwïëc jøøa no othøw, ni ö dëër dhaanhnhï na en kur keere ni ba wëëgï gø bëëtö yi bwörö.",
                    "ID": "10"
                },
                {
                    "text": "Øtjöör kwøw wø nyuunhnhï aani, ni døøyï yia mo met døc kiper man wø nudï buuta; 'ba gïï wø cïpi ki met ec nutö buutï cooth. ",
                    "ID": "11"
                }
            ]
        },
        {
            "ID": "OT:PSA.17",
            "name": "Dut Pwøc 17",
            "song": "Dudi 17",
            "author": "Manøgø beeye duut mana cak Deebiti ni mare lam.",
            "text": [
                {
                    "title": "Duut Mo Kwaca Jwøk Kiper Ŋøl Mare Na Näk Adïëri",
                    "text": "Wui Wuuö Jwøk, wïny luumma ni beer, ni cegï ïthï ko oduuya, wïny lam mara man lama ni bäŋ cwøk yie en.",
                    "ID": "1"
                },
                {
                    "text": "Beerra man ŋølï mara na kare, ni raŋï gïna na adïëri.",
                    "ID": "2"
                },
                {
                    "text": "Ni näk miï lïïmmö baŋa ki wäär, ni neenï cwïnya, ni raŋŋï aani døc, bäŋ gïn mo raac mo jootï ri bëëtö mara. A bëëdö ni dhaa yaa gwøø kiper naa ba bääya kany wø cääna. ",
                    "ID": "3"
                },
                {
                    "text": "Ki køør luummï, dëëra yaa gwøø ki tïïe mo wø tïïc jiyi; ni dëëra yaa mänö ki uutjïëth dïwït.",
                    "ID": "4"
                },
                {
                    "text": "A wø caatha jöörï cooth, ni bäŋ gïn mo cwanynya tieta.",
                    "ID": "5"
                },
                {
                    "text": "Wui Jwøk, a kwaya ïïni, kiper ŋääa ni gïno kwaa tïïyï tïïö jïra; cek ïthï ni wïnynyï luumma.",
                    "ID": "6"
                },
                {
                    "text": "Ï na dïkunyi mar jø wø kan rege buutï kiper nyïïmän moge; nyooth mëër marï ni wø ba jøøl ki jöö mo rëëma ec.",
                    "ID": "7"
                },
                {
                    "text": "Gwøk aani kaamar guu waŋ, ni kanï aani tiet bwöpï,",
                    "ID": "8"
                },
                {
                    "text": "kiper jø raay ni wø many man raanyge aani, ni beege nyïïmänna moa näk a ege tii dïër wø many aani naa 'näkge.",
                    "ID": "9"
                },
                {
                    "text": "Wïthge ege cïëgö ki gïï wø jwør jø møøki, ni ge cäänö ni ge töödö.",
                    "ID": "10"
                },
                {
                    "text": "Gena nø lään bääta, ni ennø, a ege tii dïër; ni ge manynya jöö man raanyge aani ki gø.",
                    "ID": "11"
                },
                {
                    "text": "Ge caala ŋuu mo manynya gïn jaae nee came, ni caalge nyi ŋuu mo omøør piny.",
                    "ID": "12"
                },
                {
                    "text": "Wui Wuuö Jwøk, ö maal, ni päärï yïthakicwa ni böötï geni. Køny aani ceŋ jøøa reyø ki køør mano tïïyï ko opëëllö marï.",
                    "ID": "13"
                },
                {
                    "text": "Wui Wuuö Jwøk, ki køør teegï, køny aani ceŋ jiy, ni beege jøøa näk ojäŋ ki jap bäät piny. Yïthge opääŋï ki gïïa näk iï kanø kiperge, ni jïtge ko obwöre mo thööth ki køør mana manyge, ni wecge japge jï obwöre moge.",
                    "ID": "14"
                },
                {
                    "text": "'Ba aani ki dëëra, täärnyïmï oneena ni bäŋ ajäla bääta këët. Kanyo pääa, a puta bëëtö ni yia met ki køør mano bëëda buutï. ",
                    "ID": "15",
                    "comment":"Kanyo pääa kanymør cäänö kaper kwøw køør thøø."
                }
            ]
        },
        {
            "ID": "OT:PSA.18",
            "name": "Dut Pwøc 18",
            "song": "Dudi 18",
            "reference":"(2 Camiel 22:1-51)",
            "author": "Manøgø beeye duut mana cak Deebiti ni pwøya Wuuö Jwøk ki køør pïëm mana piemi ya Wuuö Jwøki ceŋ nyïïmänne bëët, këël cer Cøøl.",
            "text": [
                {
                    "title": "Duut Mo Pwøca Wuuö Jwøk Kiper Køny Mare",
                    "text": "Wui Wuuö Jwøk, ï na teek mara, a mëër ki ïïni.",
                    "ID": "1"
                },
                {
                    "text": "Wui Wuuö Jwøk, ïïna teek mara, ni ïïna kar gwøk røk kipera, ni beeye ïïni wø piem aani. Ïïna Jwøk mara møn, ni teek mara wø jooda baŋï, ni beeye ï wø kana raa buute. Ï caala kwöt leny naa gëëŋŋï gëëŋŋö ki gïï mo leth, ni beeye ï na pïëmi mara, niï caala kiir kipera mo ogeerø ni teek.",
                    "ID": "2"
                },
                {
                    "text": "Wui Wuuö Jwøk, ï na näk orømø ki pwøc, kany wø kwaa ïïni, a wø putï ka køny ceŋ nyïïmänna.",
                    "ID": "3"
                },
                {
                    "text": "Aana bëëdö ni aano ciel thøø dïër kaamar dhaanhø mo omeenø ki thøøl, ni ö ränynyö mo päl ni pïïe bääta kaamar naam mo pänhnhö.",
                    "ID": "4"
                },
                {
                    "text": "Kar thøø atïmö ni cään ki aani, naa ee meenø kaamar thøøl møn, ni thøø bëëdö naa ee ciiø kaamar abïëp.",
                    "ID": "5"
                },
                {
                    "text": "Wui Wuuö Jwøk, kanya ena yïth gïï mo leth, aana jwöŋö dëërï; aana jwöŋö dëërï møn kiper køny, ï na Jwøk mara,  ni ö dwøra ni wïnynyï gø niï ena kar bëëtö marï. Aana jwöŋö kiper køny, ni putï gø wïnynyö møn.",
                    "ID": "6"
                },
                {
                    "text": "'Ba ki køør teegï, piny aput tïmö ni kwanynyi ni jäŋŋi, ni ö tiet kïte ni putge rege tuk, ni putge tïmö ni jäŋŋi ki køør wëër marï.",
                    "ID": "7"
                },
                {
                    "text": "'Ba kanya jwïëyï ki jwïëy mo dwøŋ, jïrö mo päl aput nitul ki ummï, ni ö maaci ki cuk mo oäpö mo jiy di thöörö ni öge wøk ki dhiï.",
                    "ID": "8"
                },
                {
                    "text": "Wui Wuuö Jwøk, maal ajapï ni ööï piny, ni kanya cäädhï, kuna näk da tietï piny da pöölö mo cøl døc.",
                    "ID": "9"
                },
                {
                    "text": "'Ba ïïna put mäännö niï ena bäät nyïïatwiel maal mana cwøl ni kirubël; niï määnni ka yi jamø.",
                    "ID": "10"
                },
                {
                    "text": "'Ba deŋŋï bäre atïïyï na muudhö, ni tïme na gïn gëëŋ ïïni, ni ö pøølli mo nëëni na køth ni put maal gääbö.",
                    "ID": "11"
                },
                {
                    "text": "Ni tar mo dwøŋ cäädhö nyïmï, ni ö peyi ka agaackøth mo malla yi pöölö mo odhïŋ ni putge pöödhö ki nyïmï.",
                    "ID": "12"
                },
                {
                    "text": "Wui Wuuö Jwøk, dwørï awïnyö kaamar køth mo pöödö maal, ni caanï marï, ï na Jwøa Dwøŋ ni en Maal.",
                    "ID": "13"
                },
                {
                    "text": "Ni tïïyï køth ni pöödö bäät nyïïmän, ni caala man wø thöödhö ka athëëre, ni ö nyïïmänni ni putge keethø, ni putï wïthge kier ka agaackøth mo mal døc.",
                    "ID": "14"
                },
                {
                    "text": "Wui Wuuö Jwøk, kanya wëërï ki nyïïmännï niï jooga geni, kanya jwïëyï ki jwïëy mo dwøŋ, tiet ŋøøm aput nëënö, ni ö pï naama dwøŋ ni pääŋge rege këël mana nëën ŋøømmi.",
                    "ID": "15"
                },
                {
                    "text": "Ï na Wuuö Jwøk, cerï arwääï niï ena maal, ni lwørï aani; ni kälï aani wøk ki yi bëëtö mo leth, ni caala man wø lääm dhaanhø wøk ki tiet pïï.",
                    "ID": "16"
                },
                {
                    "text": "Aana piemï ceŋ nyïïmänna moa bëëdö ni teeka ge bääta, ni beege nyïïmänna moa teek døc ni kaala aani, ni beege jøøa bëëdö ni män ki aani.",
                    "ID": "17"
                },
                {
                    "text": "Kanya bëëda ni aano ränynyö, nyïïmänna aö maal bääta, 'ba ï na Wuuö Jwøk, ïïna bëëdö niï køønynya aani;",
                    "ID": "18"
                },
                {
                    "text": "ni kälï aani wøk ki kany mo diiny mo jwïëya omiiø yie; ni japï jöö jïra ni dunynya wøk ki yïth gïï mo leth, ni kønyï aani kiper mana bëëdï niï mëër ki aani.",
                    "ID": "19"
                },
                {
                    "text": "Ï na Wuuö Jwøk, aana cunnï ki køør bëëtö mara na beer; ni ŋatï aani ki køør mana waany dëëra ni bäŋ raay.",
                    "ID": "20"
                },
                {
                    "text": "Kiper aana bëëdö ni luupï yaa gwøø, ï na Wuuö Jwøk; ni bäŋ gïn mo raac mo yaa tïïö mo pää aani ki ïïni, ï na Jwøa;",
                    "ID": "21"
                },
                {
                    "text": "kiper aani luup ŋøl moï bëët ena nyïma, ni kära gaa wøk ki ciik moï.",
                    "ID": "22"
                },
                {
                    "text": "Aana bëëdö ni bäŋ gïn jøøŋŋi ri bëëtö mara nyïmï, ni bëëda ni raa yaa gwøø ki raay.",
                    "ID": "23"
                },
                {
                    "text": "Kiper manøgønø, ï na Wuuö Jwøk, aana cunnï ki køør bëëtö mara na beer, ki køør bëëtö mara na bëëda ni dëëra waany nyïmï, ni bääta bäŋ raay.",
                    "ID": "24"
                },
                {
                    "text": "Wui Wuuö Jwøk, mëër marï ni wø ba jøøl wø nyoothï nyoodhø jï jø wø bëëdö ki bëët-mëër, ni nyoothï bëëtö marï na näk kare jï jø wø bëëdö ki bëëtö ma kare.",
                    "ID": "25"
                },
                {
                    "text": "Tac cwïny marï wø nyoothï nyoodhø jï jø wø bëëdö ni cwïnyge tar; 'ba ï wø bëëdö ni waŋï riek bäät jø wø bëëtö marge ba tiir.",
                    "ID": "26"
                },
                {
                    "text": "Jøøa no ocaarø wø kønyï kønyø; 'ba jø wø töödö, wïthge wø dwøgï piny.",
                    "ID": "27"
                },
                {
                    "text": "Wui Wuuö Jwøk, beeye ï ni wø cïpi ki tar jïra; ni beeye ï na Jwøa ni wø wiil muudhö mara na tar.",
                    "ID": "28"
                },
                {
                    "text": "Ki køør teek marï, a wø reŋŋa baŋ jø wø ö baŋ twëër; ni beeye ï na Jwøa ni wø mooc aani ki teek mo päära yi kiir mar nyïïmän ki gø.",
                    "ID": "29"
                },
                {
                    "text": "'Ba ï na Jwøk, bäŋ gïn jøøŋŋi ri bëëtö marï, ni luubö marï adïëri; niï bëëdö niï caala kwöt leny jï jiy bëët mo wø kan rege buutï.",
                    "ID": "30"
                },
                {
                    "text": "?Aŋø, da jwøk mør këët mo caala ïïni, ï na Wuuö Jwøk? ?A da ŋat mo teek mo caala ïïni, ï na Jwøwa?",
                    "ID": "31"
                },
                {
                    "text": "Beeye ï Jwøk ni wø tïïc aani ni teek; ni beeye ï wø tïïc bëëtö mara ni bäŋ gïn jøøŋŋi ree.",
                    "ID": "32"
                },
                {
                    "text": "Tieta akwathï ni tïmge ni jööt ni caala tiet aŋer, ni tïïyï aani naa cuŋŋa naa teek kwöra perge leth na en bäät thuuri.",
                    "ID": "33"
                },
                {
                    "text": "Aana pwönynyï ki uutjïëth leny, ni tïme ni løny jïra ki man thöödha ka atheerø ma atum mare tïïc ka nywïënyö ma jwïël.",
                    "ID": "34"
                },
                {
                    "text": "'Ba ï caala kwöt leny jïra ni wø piem aani, ni beeye ï wø jøl aani ki cer cwïïï, ni ö kønynyi marï ni put kara tïïc ni dwøŋ.",
                    "ID": "35"
                },
                {
                    "text": "Waŋjöö ajapï ni dwøŋ nyïma, ni kära tiera cwaanyø.",
                    "ID": "36"
                },
                {
                    "text": "Aani, køør nyïïmän 'moa aŋwiea ni puta ge mak, ni kära duu ŋääa këël mana ö nyïïmänna na thumge.",
                    "ID": "37"
                },
                {
                    "text": "Nyïïmän 'moa wïthge adïïra møn, ni puta ge nyath na bäre, ni tïme ni ba løny jïge ki man öge maal këët; ni putge bëëtö ni geno pädhö tieta.",
                    "ID": "38"
                },
                {
                    "text": "Ï na Wuuö Jwøk, aana mooyï ki teek mo këëda ki gø ri leny, ni ö jøøa ö maal bääta ni putï wïthge dwøk piny jïra.",
                    "ID": "39"
                },
                {
                    "text": "Ïïni, nyïïmänna atïïyï nee ŋäthge luuge baŋa ni reŋge, ni ö jøøa bëëdö ni män ki aani, ni puta ge thöör.",
                    "ID": "40"
                },
                {
                    "text": "'Ba kanya jwöŋge nee ge køny, bäŋ ŋat mo okøny geni; këël mana kwacge ïïni, ï na Wuuö Jwøk, bäŋ gïn mo iï løø jïge.",
                    "ID": "41"
                },
                {
                    "text": "Køøre nø, gena puta nyath këël mana tïmge ni caala tør mo okwør jamø, ni nyøra geni kaamar odhöönh mo ena dï jöö.",
                    "ID": "42"
                },
                {
                    "text": "Aana kønyï ceŋ jø powa moa bëëdö ni gëëmö ki aani; ni tïïyï aani nee wïth juurre tïmge ni ena tiera; këël wïth juurre mo kuua, ge puta bëëtö ni ge bëënna aani.",
                    "ID": "43"
                },
                {
                    "text": "Juurre mo path, a wø wøørge wøørø ni dëëtge rïïŋö ki lwär, ni kany wø cäänna geni, dwøra wø wïnyge wïnynyö.",
                    "ID": "44"
                },
                {
                    "text": "'Ba geni, bäätge opädhö,  ni öge wøk yïth kiiri moge moa no ogeerø ni teek ni dëëtge kwanynyi.",
                    "ID": "45"
                },
                {
                    "text": "Wui Wuuö Jwøk, ï nut niï kwøw møn. Pwøc en jïrï, ï na teek mara; beerra man ö nyeŋŋï ni wïnye, ï na Jwøk ni wø piem aani.",
                    "ID": "46"
                },
                {
                    "text": "Beeye ï na Jwø wø cool kwöra dëët nyïïmänna, ni wø tïïc wïth juurre nee bëëtge ni ena tiera.",
                    "ID": "47"
                },
                {
                    "text": "Beeye ï thuwø ni wø køny aani ceŋ nyïïmänna; ni tïïyï jøøa ö maal bääta nee bëëtge ni ena tiera; ni kälï aani wøk ceŋ jø kwöri.",
                    "ID": "48"
                },
                {
                    "text": "Wui Wuuö Jwøk, ï pwøa pwøø dï wïth juurre, ni wära ki duut naa pwøya nyeŋŋï.",
                    "ID": "49"
                },
                {
                    "text": "Beeye ï wø køny aani, a na tïïyï na nyeya; ni ö mëërri marï na näk ba jøøl ni putï gø nyooth jïra, a na tïïyï nee wïïa thïïmmi ki maaw niï røønya aani; ni ö mëërri manøgø ni put bëëtö ni nut kipera, a na Deebit en, ni pïïe baŋ nyïïkwaaya ni ba cuŋ. ",
                    "ID": "50"
                }
            ]
        },
        {
            "ID": "OT:PSA.19",
            "name": "Dut Pwøc 19",
            "song": "Dudi 19",
            "author": "Manøgø beeye duut Deebit.",
            "text": [
                {
                    "title": "Duut Mo Pwøca Jwøk Kiper Gïïa Tïïe Këël Gïïa Ceme",
                    "text": "Maal cara ajiem Jwøk, ni bëëdö ni nyøtha tïïe mo cere.",
                    "ID": "1"
                },
                {
                    "text": "Dïcäŋ man nø bëëdö ni køpa ajiem Jwøk jï dïcäŋ maya, ni wäär man nø bëëdö ni nyøtha tier ajiem manøgø jï wäär maya.",
                    "ID": "2"
                },
                {
                    "text": "Geni, ge bäŋ dhøkge mo ge cäänö ki ge, ni bäŋ luup mo caange mo wïnyö;",
                    "ID": "3"
                },
                {
                    "text": "'ba döötge poot pïï dï piny bäre, ni ö luupge ni këët teegi mo piny bäre. Jwøk atïïö ki kar bëëtö maal kiper cäŋ,",
                    "ID": "4"
                },
                {
                    "text": "ni tuul cäŋŋi wøk ki yie kaamar ŋat nywöm mo ö wøk ka yi øde, ni ö wøk ni caala ŋat ŋwïëy mo teek mo rïïŋi ni yie met.",
                    "ID": "5"
                },
                {
                    "text": "Eni tuulö ki kare ni wø tuule ki yie, ni caath maal bäre këël kanyo pïïe kany wø päth yie, ni bäŋe gïn mo bøth ni ba lëënhnhi.",
                    "ID": "6"
                },
                {
                    "text": "Ciik Wuuö Jwøk tiir, ni jwïëc dhaanhø wø døøye mo nyään. Luum Wuuö Jwøk di ŋäädhö, ni ŋat wø poot bäŋ gïn mo ŋääe wø di mooø ki leec wïc.",
                    "ID": "7"
                },
                {
                    "text": "Ciik Wuuö Jwøk beege karge, ni cwïny dhaanhø wø døøcge mo met. Gïïa cem Wuuö Jwøki bäŋ gïn mo raac rege, ni nyeŋ dhaanhø di jabø ni døøcge ge mo tøŋ.",
                    "ID": "8"
                },
                {
                    "text": "Ki man lwäär Wuuö Jwøk beeye gïn mo beer, ni beeye gïn mo bëëdö na bäre bäre. Luup ŋøl mo Wuuö Jwøk beege adïëri, ni ge bëëdö ni beyø karge bëët.",
                    "ID": "9"
                },
                {
                    "text": "'Ba gïïögø bëët di manynyø døc ni kaala man wø many warkey; di manynyø møn ni kaala warkey mana tøŋ døc. Gïïögø bëët met døc ni kaala maar kïc,  ni met marge kaala ŋweeth maar kïc ma tëëma.",
                    "ID": "10"
                },
                {
                    "text": "Wui Wuuö Jwøk, ciik moï beege ni wø kööm aani, a na laŋŋï; ni näk mo geno gwøø, da gïn mo dwøŋ mo duuge duuö.",
                    "ID": "11"
                },
                {
                    "text": "?'Ba aŋa ni maar bääyö mare caar e keere? Wui Wuuö Jwøk, wec gïïa baaa ni kuua, ni wëënnï aani.",
                    "ID": "12"
                },
                {
                    "text": "Män aani thuwø ki gïïa reyø nee ba kama ki teek wïc mara; kära tïmö ni aana laŋŋø mar gïïa reyø. Køøre nø, a bëëdö ni bäŋ ajäla bääta, ni dööŋa wøk ki bëët adhala kare bäre.",
                    "ID": "13"
                },
                {
                    "text": "Wui Wuuö Jwøk, ï ni wø kana raa buutï, ni bee ï ni wø piem aani, beerra man ö luupa ka acaare 'moa ni tïmge ni mïërö nyïmï. ",
                    "ID": "14"
                }
            ]
        },
        {
            "ID": "OT:PSA.20",
            "name": "Dut Pwøc 20",
            "song": "Dudi 20",
            "author": "Manøgø beeye duut Deebit.",
            "text": [
                {
                    "title": "Duut Mo Kwaca Jwøk Kiper Nyeya Nee Nyïïmän Bööte",
                    "text": "Beerra man ö Wuuö Jwøki ni wïny kwac marï kany wø näk miï ena yïth gïï mo leth; beerra man ö eni na Jwø Jeekap ni koor ïïni.",
                    "ID": "1"
                },
                {
                    "text": "Beerra man ö Wuuö Jwøki baŋï ki kar bëëtö mare na en bäät Kïn Dhayan, ni køny ïïni ni mooc ï ki teek.",
                    "ID": "2"
                },
                {
                    "text": "Beerra man ö Wuuö Jwøki ni par wïïe ki muuce moï bëët, ni put bëëtö ni yie met ko olämme mo wø waaŋ bäre mo wø cïpï.",
                    "ID": "3"
                },
                {
                    "text": "Beerra man ö Wuuö Jwøki ni tïïc gïï wø caarï bëët nee thurge karge, ni tïïe ka køør mana manynyï ki cwïnyï.",
                    "ID": "4"
                },
                {
                    "text": "Waani wa wär ki duut ni yïthwa met kiper mano böötï nyïïmännï, ni tïŋwa bëëre mowa maal ki nyeŋ Jwøø. Beerra man ö Wuuö Jwøki ni wëëk gïï wø pëënynyï baŋe bëët thur karge.",
                    "ID": "5"
                },
                {
                    "text": "'Ba ennø, ŋääa ni Wuuö Jwøk dhaanhnhe na wï gø thïïmme ki maaw ni røønya gø na nyeya kønye kønyø, ni ö Wuuö Jwøki ni wïny kwac mare ki maal kar bëëtö mare na en kur keere, ni køny eni ki køny mo dwøŋ ki køør teek mare.",
                    "ID": "6"
                },
                {
                    "text": "Jø møøk ŋäätha jïëth leny mo wø tut okwëënyi, ni ö møga ni ŋääthge okwëënyi mo leny; 'ba øøni, ø ŋäätha teek Wuuö Jwøk, Jwøk marø.",
                    "ID": "7"
                },
                {
                    "text": "Geni tietge ocwanyge ni päthge, 'ba øøni ø ööa maal ni cuŋŋö ni ø teek.",
                    "ID": "8"
                },
                {
                    "text": "Wui Wuuö Jwøk, køny nyeya nee nyïïmän bööte; wïny marwa kany wø kwacwa ïïni. ",
                    "ID": "9"
                }
            ]
        },
        {
            "ID": "OT:PSA.21",
            "name": "Dut Pwøc 21",
            "song": "Dudi 21",
            "author": "Manøgø beeye duut Deebit.",
            "text": [
                {
                    "title": "Duut Mo Pwøca Wuuö Jwøk Kiper Man Wø Tïïe Kiper Nyeya",
                    "text": "Wui Wuuö Jwøk, nyeya yie atïmö ni met ki køør teegï, ni yie mïnni ka køør mana kønyï eni.",
                    "ID": "1"
                },
                {
                    "text": "Gïna manynye døc ki cwïnye atïïyï jïre; gïna kwaae kärï mänö ki eni.",
                    "ID": "2"
                },
                {
                    "text": "Ïïna ö baŋe ni tïïï ki gïï mo beyø jïre, ni kïthï wïïe ka aduda mo tïïc ka warkey.",
                    "ID": "3"
                },
                {
                    "text": "Ïïna kwaae kiper nee bëëde ni kwøw, ni cïpï gø jïre, ni mooyï eni ki nïr kwøw mo puta bëëtö na bäre bäre.",
                    "ID": "4"
                },
                {
                    "text": "Ajiem mare atïmö ni dwøŋ døc ki køør køny marï; ena mooyï ka ajiem ki wödö møn.",
                    "ID": "5"
                },
                {
                    "text": "Ena tïïyï nee bëëde no ogwïëdhö na bäre bäre, ni døøyï yie mo met kiper man wø nudï buute.",
                    "ID": "6"
                },
                {
                    "text": "Nyeya bëëdö ni ŋäätha Wuuö Jwøk; 'ba kiper mana ö Wuuö Jwøki, Jwøa Dwøŋ ni en Maal, ni mëëre ki nyeya ki mëër mo ba jøøl, eni na nyeya puta bëëtö kare ni teek.",
                    "ID": "7"
                },
                {
                    "text": "Ï na nyeya, nyïïmännï bëët magï maaø; jø wø män ki ïïni magï maaø møn ki køør teek marï.",
                    "ID": "8"
                },
                {
                    "text": "Kanyo nyoothï dëërï, geno raanynyï kaawat man wø ö maaci wø räänye; ge raany Wuuö Jwøki raanynyø ni thumge ki køør wëër mare ni wø liel kaamar maac.",
                    "ID": "9"
                },
                {
                    "text": "Nyïïge oraanynyï bäät piny na bäre bäre; këël nyïïkwaacge thuwø wïthge odïïrï yïthakic jiy.",
                    "ID": "10"
                },
                {
                    "text": "Këël nyïïmän moï doo cädö ki gïï mo reyø kiperï, ni tutge ki luubö, luummeca ba thur kare jïge.",
                    "ID": "11"
                },
                {
                    "text": "Geno thööyï ka athëëre, ni døøge køørge.",
                    "ID": "12"
                },
                {
                    "text": "Wui Wuuö Jwøk, bëëdï ni karï dwøŋ ki køør teegï. Waano wär ki dudi ni pwøcwa ïïni kiper teek marï. ",
                    "ID": "13"
                }
            ]
        },
        {
            "ID": "OT:PSA.22",
            "name": "Dut Pwøc 22",
            "song": "Dudi 22",
            "author": "Manøgø beeye duut Deebit.",
            "text": [
                {
                    "title": "Duut Mo Kwaca Wuuö Jwøk Kiper Køny Mare",
                    "text": "?Wui Jwøk, Jwøa, aŋø ni weyï aani en? ?Aŋø ni tïïyï karï ni bäär ni ba kønyï aani en? ?Na aŋø ni ba kønyï aani kany wø jwöŋa dëërï?",
                    "ID": "1"
                },
                {
                    "text": "Wui, ï na Jwøa, a jwöŋö dëërï ki dïcäŋ cooth, 'ba bäŋ gïn mo løgï jïra, ni jwöŋa dëërï ki wäär thuwø, ni dëëra ba jwöma ki jwøk.",
                    "ID": "2"
                },
                {
                    "text": "'Ba ïïni, ïïna Jwøk miï ena kur keerï, niï bëëdö ni jø Icriel pwøya ïïni.",
                    "ID": "3"
                },
                {
                    "text": "Wëëkwa abëëdö ni ge ŋäätha ïïni; ïïna ŋääthge møn, ni piemï geni.",
                    "ID": "4"
                },
                {
                    "text": "Gena jwöŋö dëërï ni piemï geni; ïïna ŋääthge, 'ba ŋäädhe marge kär aay jaak.",
                    "ID": "5"
                },
                {
                    "text": "'Ba aani, a paa dhaanhø; a röömi ka twöŋö. Aano taak jiyi, naa bëëdö naa ege päädö.",
                    "ID": "6"
                },
                {
                    "text": "Jø wø joot aani bëët a wø buuge buuö, ni lëëpge wø rwääge wøk ni wïthge tuuŋge tuuŋŋö, ni köge,",
                    "ID": "7"
                },
                {
                    "text": "«Eni kee Wuuö Jwøk ee ŋäädhö. ?Aŋø, Wuuö Jwøk ba køny eni ŋø? ?Aŋø, ni näk mo Wuuö Jwøk yie met ki eni, eni ba kønyi Wuuö Jwøki aperŋø?»",
                    "ID": "8"
                },
                {
                    "text": "'Ba ï na Wuuö Jwøk, beeye ïïni na tïïc aani nee lwaarø ki aani, ni gwøgï aani kanya ena köör mera.",
                    "ID": "9"
                },
                {
                    "text": "Ki mana ö mera ni lwaare ki aani, a ena cerï, ni beeye ïïni na Jwøa ki mana täge naa ena yi mera.",
                    "ID": "10"
                },
                {
                    "text": "Wui Wuuö Jwøk, kär karï tïmö ni bäär ki aani, kiper gïï mo leth karge cään, ni bäŋ ŋat mo køny aani.",
                    "ID": "11"
                },
                {
                    "text": "Nyïïmänna moa thööth aana cielge dïër, ni caala man wø tïïc rwäth dhäki moa teek mo jø Baacan.",
                    "ID": "12"
                },
                {
                    "text": "Nyïïmänna atïmö ni caala ŋuu mo dhee ee ŋaamø, ni märö ni manynya man cam dhaanhø.",
                    "ID": "13"
                },
                {
                    "text": "Aana tïmö naa jääk døc, ni ö nyeŋ cuuwa bëët ni panyge rege, ni puta lwäyö døc.",
                    "ID": "14"
                },
                {
                    "text": "Cwaaga atal na bäre, ni ö leeba ni neebøønhnha wøk, ni tïïyï a kaamar dhaanhø mo othøw.",
                    "ID": "15"
                },
                {
                    "text": "Jiy mo tïïö ki gïï mo reyø aana cielge dïër kaawat man wø tïïc guuwi; ceŋŋa ki tieta agurge.",
                    "ID": "16"
                },
                {
                    "text": "Cuuwa bëët atïmö ni løny ki kwaan jïra. 'Ba nyïïmänna bëëdö ni neeta aani ni ge buua aani.",
                    "ID": "17"
                },
                {
                    "text": "Abïïe moa en dëëra apääŋge yïthakicge ki køør nyuuthe mo wø tïïc ni pätha baŋ ŋati man nø.",
                    "ID": "18"
                },
                {
                    "text": "'Ba ï na Wuuö Jwøk, kär karï tïmö ni bäär ki aani; ï na pïëmi mara, laar rwänh kuna kønyï aani.",
                    "ID": "19"
                },
                {
                    "text": "Gwøk jwïëya naa ba 'näk ko opëëllö, ni gwøgï jwïëya ceŋ nyïïmänna.",
                    "ID": "20"
                },
                {
                    "text": "Piem aani ceŋ nyïïmänna moøgø ni caal ŋuuwe yøø; piem aani møn ceŋ nyïïmänna moøgø ni caal jööpe yøø mo tukge beth.",
                    "ID": "21"
                },
                {
                    "text": "Aani, nyeŋŋï caana caanø jï nyïïmera ma jø Icriel, ni pwøa ïïni kany wø dee acooŋ lam.",
                    "ID": "22"
                },
                {
                    "text": "Uuni ni wø lwäär ki Wuuö Jwøk, pwøyu Wuuö Jwøk; uuni na nyïïkwaac Jeekap bëët, jiemmu Wuuö Jwøk, ni wøørru eni, u na nyïïkwaac Icriel bëët.",
                    "ID": "23"
                },
                {
                    "text": "Kiper eni ŋat mo ocaannø ba taae wala ba kwiere, ni täärnyïme ba kane ki gø, 'ba kany wø ö ŋatøgø wø kwac eni, dwør gø di wïnynyö.",
                    "ID": "24"
                },
                {
                    "text": "Wui Wuuö Jwøk, a wø mooyï mooø ki teek man pwøa ïïni ki gø dï acooŋ lam mo dwøŋ, ni cïba gïïa kööŋa ki ge jïrï ni nëënö jï jø wø lwäär ki ïïni.",
                    "ID": "25"
                },
                {
                    "text": "Jøøa no ocaannø cämö ni jäŋge; jø wø many Wuuö Jwøk, Wuuö Jwøk opwøcge. 'Ba ennø, u bëëdö nou kwøw.",
                    "ID": "26"
                },
                {
                    "text": "Jø bäät piny bëët wïthge ocaarge, ni duuge baŋ Wuuö Jwøk. Ni ö wïth tuŋi mo juurre bëët ni wøørge eni.",
                    "ID": "27"
                },
                {
                    "text": "Kiper Wuuö Jwøk beeye nyeya, ni wïth juurre bëët ena cere.",
                    "ID": "28"
                },
                {
                    "text": "Jøøa no okwär bäät piny bëët geno cämö ni wøørge eni; këël jøøa can bëët thuwø ni wø karge cään ki thøø cøŋge këëlge piny ni kuulge wïthge piny nyïme, ni beege jø wø rege ba løny køny keerge ki teek marge.",
                    "ID": "29"
                },
                {
                    "text": "Jiy moo nywøl yi nyïme obëëdö ni tïnynya Wuuö Jwøk,  ni ö jiyi ni caange gïre jï beenhnhe moo ööi;",
                    "ID": "30"
                },
                {
                    "text": "ni öge ni caange adïëri mare jï jiy moa näk poot kär nywølø, ni ge caana gïna tïïe kiree. ",
                    "ID": "31"
                }
            ]
        },
        {
            "ID": "OT:PSA.23",
            "name": "Dut Pwøc 23",
            "song": "Dudi 23",
            "author": "Manøgø beeye duut Deebit.",
            "text": [
                {
                    "title": "Duut Mo Nyootha Gø Ni Wuuö Jwøk Beeye Dïkwääy",
                    "text": "Wuuö Jwøk beeye dïkwääy mara; bäŋ gïn maa can ki gø.",
                    "ID": "1"
                },
                {
                    "text": "A wø mooe mooø ki cam ni jäŋa, naa bëëdö kaawat man wø bëët dielli mo obut piny yi luum mo pulli; ni bwøth aani ki buut pïï mo tøŋ.",
                    "ID": "2"
                },
                {
                    "text": "Jwïëya wø døøye mo nyään, ni bwøth aani ki øtjöö mo beer kiper nee nyeŋŋe pwøc.",
                    "ID": "3"
                },
                {
                    "text": "Wui Wuuö Jwøk, këël a doo cäädhö kany mo cøl ma kar thøø, bäŋ gïn mo lwäära lwäärö, kiper ï nut buuta; cwïnya wø cømï cømø kany wø koorï aani, kaawat man wø ö dïkwääy wø koor dïëk ni cere da tøŋ ki waragööy.",
                    "ID": "4"
                },
                {
                    "text": "Wui Wuuö Jwøk, cam wø jiiŋŋï jiiŋŋø jïra kaamar dhaanhø mo pänhnha wëëllö, ni wïïrï dëëra ki maaw, ni ö awalli mara man wø mädha ki gø ni tïme ni päŋ ni manynya øc piny. 'Ba nyïïmänna, ge neeta aani, naa ba løny ki kam jïge.",
                    "ID": "5"
                },
                {
                    "text": "Wui Wuuö Jwøk, ka adïëri møn, beenynyï ki mëër marï ni wø ba jøøl bëëdö ni løpa køøra yïth nïr kwøw 'moa bëët, ni puta bëëtö yi ødï na bäre bäre. ",
                    "ID": "6"
                }
            ]
        },
        {
            "ID": "OT:PSA.24",
            "name": "Dut Pwøc 24",
            "song": "Dudi 24",
            "author": "Manøgø beeye duut Deebit.",
            "text": [
                {
                    "title": "Duut Mo Pwøca Wuuö Jwøk Kiper Dööŋö Mare",
                    "text": "Piny bäre ki jammi bëët moa en yie beege mo Wuuö Jwøk, këël jiy bëët mo bëëdö yie en.",
                    "ID": "1"
                },
                {
                    "text": "Kiper eni piny acwää bäät näpa døøŋŋø, ni këël tier gø piny ni teek.",
                    "ID": "2"
                },
                {
                    "text": "?Aŋa ni løny jïre ki man eth bäät Kïn Wuuö Jwøk? ?Na aŋa ni løny jïre ki man cuŋŋe kar bëëtö mar Wuuö Jwøk na en kur keere?",
                    "ID": "3"
                },
                {
                    "text": "Beeye ŋat mo bëëdö ni tïïe moe ka acaare moe beyø, na ŋat mo cwïnye ba en køør gïn mo patha adïëri, ni ba kööŋ ni mare cwøk.",
                    "ID": "4"
                },
                {
                    "text": "Teeŋ ŋatøgø gwïëth Wuuö Jwøki gwïëdhö, ni jïëyi ya Jwøki ni mare beer, ni beeye Jwø wø piem eni.",
                    "ID": "5"
                },
                {
                    "text": "Jiy mo caala teeŋ ŋatøgø beege jø wø bëëdö ni manynya Wuuö Jwøk, ni wø many eni, eni na Jwø Jeekap.",
                    "ID": "6"
                },
                {
                    "text": "Wui dhøk kiiri, japu rou; japu rou, u na dhøk kiiri moa cääŋŋe, kiper nee nyenynya näk ajiem mare päl nee dunynye.",
                    "ID": "7"
                },
                {
                    "text": "?Aŋø, nyenynya näk ajiem mare päl aŋa? Beeye Wuuö Jwøk na teek na dwøŋ, ni bee eni na Wuuö Jwøk ni wø nyooth teek mare kany wø näk ri leny.",
                    "ID": "8"
                },
                {
                    "text": "Wui dhøk kiiri, japu rou; japu rou, u na dhøk kiiri moa cääŋŋe, kiper nee nyenynya näk ajiem mare päl nee dunynye.",
                    "ID": "9"
                },
                {
                    "text": "?Aŋø, nyenynya näk ajiem mare päl aŋa? Beeye Wuuö Jwøk, eni na wïth jammi bëët, bee eni na nyenynya näk ajiem mare päl. ",
                    "ID": "10"
                }
            ]
        },
        {
            "ID": "OT:PSA.25",
            "name": "Dut Pwøc 25",
            "song": "Dudi 25",
            "author": "Manøgø beeye duut Deebit.",
            "text": [
                {
                    "title": "Duut Mo Kwaca Jwøk Nee Raay Wëënne",
                    "text": "Wui Wuuö Jwøk, a bëëdö na acaara mara bäre ena baŋï,",
                    "ID": "1"
                },
                {
                    "text": "naa bëëdö naa ŋäätha ïïni, ï na Jwøk mara; kär wïïa wëëk lääö, ni ba wëëgï nyïïmänna ŋeethø bääta.",
                    "ID": "2"
                },
                {
                    "text": "Ka adïëri møn, jø wø raŋ jïrï wïthge ba lääi, 'ba jø wø bëëdö ni kämö jaak wïthge olääi.",
                    "ID": "3"
                },
                {
                    "text": "Wui Wuuö Jwøk, nyooth jöörï jïra, ni pwönynyï aani ki man cäädha jöörï.",
                    "ID": "4"
                },
                {
                    "text": "Bwøth aani ki jöörï na näk adïëri ni pwönynyï aani, kiper bee ï na Jwø wø piem aani, naa bëëdö naa raŋŋa jïrï cooth ki yïth nïne bëët.",
                    "ID": "5"
                },
                {
                    "text": "Wui Wuuö Jwøk, par wïïï ki met ec marï, ki mëër marï ni wø ba jøøl, kiper beeye bëëtö marï cøøn ki mana täge ya acääŋŋe cøøn.",
                    "ID": "6"
                },
                {
                    "text": "Kär wïïï parï ki raay moa tïïa naa poot thiinh, këël gïïa baaa; Wui Wuuö Jwøk, lääŋ aani ki køør mëër marï ni wø ba jøøl ki beer marï.",
                    "ID": "7"
                },
                {
                    "text": "Wuuö Jwøk beer ni mare thïïŋ; kiper manøgønø, jø raay wø di pwönynyö ki jöö mo beer.",
                    "ID": "8"
                },
                {
                    "text": "Eni jøøa mwöl wø di bwødhø ki jöö ma kare, ni pwöny geni ki jööre.",
                    "ID": "9"
                },
                {
                    "text": "Jöör Wuuö Jwøk beeye jöö ma adïëri ni yie da mëër mo ba jøøl jï jø wø gwøk luumma tuude ki gïïa caane.",
                    "ID": "10"
                },
                {
                    "text": "Wui Wuuö Jwøk, wëën gïïa baaa ki køør nyeŋŋï, kiper raay 'moa thööth.",
                    "ID": "11"
                },
                {
                    "text": "Ŋat wø lwäär ki Wuuö Jwøk onyuunh Wuuö Jwøki ki jöö man caadhe.",
                    "ID": "12"
                },
                {
                    "text": "Eno bëëdö ni bëëtö mare bäre beer, ni tïm ŋøømmi ni ena ceŋ nyïïkwaaye.",
                    "ID": "13"
                },
                {
                    "text": "Wuuö Jwøk gïïa en cwïnye caane caanø jï jø wø lwäär ki eni, ni lam tier gïna näk ee tuudö jïge.",
                    "ID": "14"
                },
                {
                    "text": "Aani, a wø raŋŋa jï Wuuö Jwøk cooth, kiper eni tieta käle wøk ki ya abïëp.",
                    "ID": "15"
                },
                {
                    "text": "Wui Wuuö Jwøk, luu nyïmï baŋa ni kønyï aani ki køør met ec marï, kiper aano dööŋ keera ni aano caarø.",
                    "ID": "16"
                },
                {
                    "text": "Gïï wø raany cwïnya athöönhnhö; beerra man kälï aani wøk ki yïth gïïa leth ni wø jwøra.",
                    "ID": "17"
                },
                {
                    "text": "Raŋ caarø ki teek bëëtö mara, ni wëënnï raay 'moa bëët.",
                    "ID": "18"
                },
                {
                    "text": "Aŋø ni ba raŋï nyïïmän 'moa nø, kiper gena tïmö ni ge thööth,  ni mänge ki aani ki män mo dwøŋ døc.",
                    "ID": "19"
                },
                {
                    "text": "Koor aani ni kønyï aani; kär wïïa wëëk lääö, kiper raa yaa kan buutï.",
                    "ID": "20"
                },
                {
                    "text": "Beerra man ö bëëtö mara na beer na thïïŋ ni gwøk aani, kiper a bëëdö naa raŋŋa jïrï.",
                    "ID": "21"
                },
                {
                    "text": "Ï na Jwøk, køny jø Icriel yïth gïïa leth bëët ni en bäätge. ",
                    "ID": "22"
                }
            ]
        },
        {
            "ID": "OT:PSA.26",
            "name": "Dut Pwøc 26",
            "song": "Dudi 26",
            "author": "Manøgø beeye duut Deebit.",
            "text": [
                {
                    "title": "Duut Ŋat Mo Bëëtö Mare Kare Mo Kwaya Jwøk Kiper Nee Ŋunni",
                    "text": "Wui Wuuö Jwøk, ŋun aani, kiper a bëëdö ka bëëtö mo tiir, naa bëëda naa ŋäätha ïïni, ï na Wuuö Jwøk, ni cwïnya ba wiila.",
                    "ID": "1"
                },
                {
                    "text": "Wui Wuuö Jwøk, many yia ni raŋï aani døc; ni raŋï cwïnya ka acaara mara bäre.",
                    "ID": "2"
                },
                {
                    "text": "Kiper a bëëdö naa lääŋŋa mëër marï ni wø ba jøøl, naa cäädhi ka køør adïëri marï.",
                    "ID": "3"
                },
                {
                    "text": "A bäŋ wø pï piny kanya ciel ki jiy mo cara oballe, naa ba cäädhi ki jø cwøk;",
                    "ID": "4"
                },
                {
                    "text": "a män ka acooŋ jø wø tïïö ki gïï mo reyø, naa bäŋ wø pï piny kanya ciel ki jø raay.",
                    "ID": "5"
                },
                {
                    "text": "Aani, ceŋŋa lwøa lwøø naa nyootha gø ni bäŋ raay cwïnya, ni wïra deŋ gïn wø cïp olämme bääte marï, ï na Wuuö Jwøk,",
                    "ID": "6"
                },
                {
                    "text": "nee gïrï køba naa dwøga met ec, naa cara tïïe moï bëët ni wø rëëm ec.",
                    "ID": "7"
                },
                {
                    "text": "Wui Wuuö Jwøk, yia met ki øtø marï na näk kar bëëtö marï, ni beeye kany wø joot ajiem marï yie.",
                    "ID": "8"
                },
                {
                    "text": "Kär a 'nägï ki jø raay na aciel, ni ba raanynyï aani na aciel ki jø wø nääö ki jiy,",
                    "ID": "9"
                },
                {
                    "text": "ni beege jø wø tudö ki gïï mo reyø, ni wø kädi ki jammi mo wø cïp ki piny.",
                    "ID": "10"
                },
                {
                    "text": "'Ba aani, a poot cäädhi ka jöö mana na adïëri; put aani køny ki køør met ec marï.",
                    "ID": "11"
                },
                {
                    "text": "Ennø, aana nø pïï kany mo leer; ni bëëda naa pwøya Wuuö Jwøk ki jø acooŋa na aciel. ",
                    "ID": "12"
                }
            ]
        },
        {
            "ID": "OT:PSA.27",
            "name": "Dut Pwøc 27",
            "song": "Dudi 27",
            "author": "Manøgø beeye duut Deebit.",
            "text": [
                {
                    "title": "Duut Mar Ŋat Mo Lääŋŋa Wuuö Jwøk",
                    "text": "Wuuö Jwøk beeye tar mara ni beeye dïkunyi mara; ?aŋø, da ŋat mo daa lwäärö këët nø? Wuuö Jwøk bee eni ni wø gwøk jwïëya; ?aŋø, da ŋat maa böö ki gø?",
                    "ID": "1"
                },
                {
                    "text": "Kany wø ö jøøa reyø ni wø öge baŋa, ni beege nyïïmänna ki jø wø caan aani, kiper nee remma kønyge piny, tietge wø cwanyge cwanynyø ni päänhge.",
                    "ID": "2"
                },
                {
                    "text": "Këël jø leny mo thööth a dege ciel dïër, a ba lwäyi; këël leny doo tägö ni ööa baŋa, a poot bëëdö ni jïra da ŋäädhe.",
                    "ID": "3"
                },
                {
                    "text": "Da gïrpiny aciel mo yaa kwaaø baŋ Wuuö Jwøk, ni beeye gïnögø keere ni manynya; ni gïn manynya en beeye ki man bëëda Øt Wuuö Jwøk ki yïth nïr kwøw 'moa bëët, kiper nee beeny Wuuö Jwøk jooda, naa bëëda naa lääŋŋa eni yi øt lam mare.",
                    "ID": "4"
                },
                {
                    "text": "Kiper kany wø näk da gïï mo leth mo tägö, a wø kane kanø kar kän mare; a wø di kanø kar kän mare møn yi øt lam mare. A wø kïthe maal kar gwøk røk kany mo ena bäät kïdi.",
                    "ID": "5"
                },
                {
                    "text": "'Ba ennø, wïïa tïŋa maal bäät nyïïmänna moa ciel aani dïër; køøre aano cïpi ko olämme jï Wuuö Jwøk yi øt lam mare, naa kwöŋŋö ki met ec, ni wära ki dudi naa pwøya Wuuö Jwøk.",
                    "ID": "6"
                },
                {
                    "text": "Wui Wuuö Jwøk, wïny dwøra kany wø kwaa ïïni; køny aani ni wïnynyï dwøra.",
                    "ID": "7"
                },
                {
                    "text": "Kanya kööï, «Ni cayu aani,» aana köö ki yi cwïnya, «Wui Wuuö Jwøk, ï wø manynya manynyø.»",
                    "ID": "8"
                },
                {
                    "text": "Kär täärnyïmï kanï ki aani. Kärï wëër ni riemmï aani, a na laŋŋï, kiper beeye ï na dïkunyi mara. Wui Jwøk, ï ni wø piem aani, kär a wetï, ni ba weyï aani.",
                    "ID": "9"
                },
                {
                    "text": "Këël wära ki mera a dege wiiø, ï na Wuuö Jwøk, a lwørï lwørø.",
                    "ID": "10"
                },
                {
                    "text": "Wui Wuuö Jwøk, pwöny aani ki man caadha jöörï, ni bwøthï aani ki jöö mo tiir, kiper da jiy mo män ki aani.",
                    "ID": "11"
                },
                {
                    "text": "Kär a cïp ceŋ jø wø caan aani, kiper da tööte mo oö maal bääta, ni ge manynya man tïïge ki gïn mo raac dëëra.",
                    "ID": "12"
                },
                {
                    "text": "Ennø, cwïnya da ŋäädhe ni beeny Wuuö Jwøk daa neenø kanyo pooda naa poot kwøw.",
                    "ID": "13"
                },
                {
                    "text": "'Ba ï na dhaanh Jwøk, beerra man bëëdï niï koora Wuuö Jwøk, ni bëëdï niï teek ni cwïnyï iï maaø. Adïëri møn, bëëdï niï koora Wuuö Jwøk. ",
                    "ID": "14"
                }
            ]
        },
        {
            "ID": "OT:PSA.28",
            "name": "Dut Pwøc 28",
            "song": "Dudi 28",
            "author": "Manøgø beeye duut Deebit.",
            "text": [
                {
                    "title": "Duut Mo Kwaca Jwøk Kiper Køny",
                    "text": "Wui Wuuö Jwøk, a cøøra nyeŋŋï; ï na teek mara, kär ïthï dhïŋï ki dwøra. 'Ba ni näk miï lïŋö niï ba cäänö ki aani, a tïmö kaamar jø wø ci yi bwörö.",
                    "ID": "1"
                },
                {
                    "text": "Wïny kwac mara kany wø jwöŋa dëërï kiper køny, kany wø thaaŋa ceŋŋa maal kuna näk da kar bëëtï na en kur keere.",
                    "ID": "2"
                },
                {
                    "text": "Kär a ŋøl wøk na aciel ki jø raay, ni beege jø wø tïïö ki gïï mo reyø, ni wø cäänö kere ge cäänö ka mëër, 'ba yïthge da gïï mo reyø.",
                    "ID": "3"
                },
                {
                    "text": "Beerra man cunnï geni ki køør tïïe moge, ki køør raay moa tïïcge. Cun geni ki køør gïïa tïïcge ki ceŋge, ni coolï ka køør mana no orømø ki geni.",
                    "ID": "4"
                },
                {
                    "text": "Geno raanynyï møn, ni ba dwøgï bëëtö marge kare këët, kiper mana näk ge ba cädö kiper tïïe moï, ï na Wuuö Jwøk, moa näk iï tïïö ki cerï.",
                    "ID": "5"
                },
                {
                    "text": "Pwøc en jï Wuuö Jwøk,  kiper kwac mara awïnynye.",
                    "ID": "6"
                },
                {
                    "text": "Wuuö Jwøk beeye teek mara, ni eni caala kwöt leny jïra; eni wø ŋäädha ŋäädhö, ni køny aani. Kiper manøgønø, cwïnya wø tïmö ni met, ni pwøa eni ki duuda.",
                    "ID": "7"
                },
                {
                    "text": "Wuuö Jwøk beeye teek mar jiye, ni eni bëëdö na dïkunyi mo teek jï ŋat wø wï gø thïïmme ki maaw ni wø røønye na nyeya.",
                    "ID": "8"
                },
                {
                    "text": "Wui Wuuö Jwøk, piem jiy moï ni gwïëthï geni; bëëdï ni ïïna dïkwääy marge, ni käärï geni cooth. ",
                    "ID": "9"
                }
            ]
        },
        {
            "ID": "OT:PSA.29",
            "name": "Dut Pwøc 29",
            "song": "Dudi 29",
            "author": "Manøgø beeye duut Deebit.",
            "text": [
                {
                    "title": "Duut Mo Jiemma Wuuö Jwøk Kiper Teek Mare",
                    "text": "Jiemmu Wuuö Jwøk, uuni ni bëëdö maal; jiemmu Wuuö Jwøk ki køør ajiem mare ki teek mare.",
                    "ID": "1"
                },
                {
                    "text": "Jiemmu Wuuö Jwøk ka ajiem mana näk orømø ki nyeŋŋe; wøørru Wuuö Jwøk kiper eni ena kur keere.",
                    "ID": "2"
                },
                {
                    "text": "Dwør Wuuö Jwøk wïnyö bäät näpa døøŋŋø, ni ö dwøre, eni na Jwø ajiem, ni märe, ni tïm dwøre, eni na Wuuö Jwøk, ni wïnyö bäät näm bëët.",
                    "ID": "3"
                },
                {
                    "text": "Dwør Wuuö Jwøk teek døc; dwør Wuuö Jwøk wïnyö ni yie da ajiem mo päl.",
                    "ID": "4"
                },
                {
                    "text": "Dwør Wuuö Jwøk jenni moa døøŋŋø di tøyø; kare møn, Wuuö Jwøk jer lur Libaanø moa døøŋŋø di tøyø.",
                    "ID": "5"
                },
                {
                    "text": "Eni kïte mo Libaanø di jäŋö, ni tïmge kaamar nyïïrøøe mo bïëdö, ni tïïc Kïn Ciriyön ni jäŋŋi kaawat man wø bïët nyi jööbi.",
                    "ID": "6"
                },
                {
                    "text": "Dwør Wuuö Jwøk daaŋ kaamar agaackøth.",
                    "ID": "7"
                },
                {
                    "text": "Dwør Wuuö Jwøk paap di jäŋö, Wuuö Jwøk paap Kadëc di jäŋö.",
                    "ID": "8"
                },
                {
                    "text": "Dwør Wuuö Jwøk jenni moa døøŋŋø di jäŋö, ni jaaŋ bäätge, ni put jiyi bëët moa en yi øt lam mare kwöŋŋö, ni köge, na «Ajiem en jï Wuuö Jwøk.»",
                    "ID": "9"
                },
                {
                    "text": "Ööny jwïïnynya dwøŋ ena cer Wuuö Jwøk, Ka adïëri møn, Wuuö Jwøk bëëdö bäät wälu na nyeya na bäre bäre.",
                    "ID": "10"
                },
                {
                    "text": "Wuuö Jwøk wø cïpö ki teek jï jiye. Wuuö Jwøk jiye wø gwïëdhe gwïëdhö, ni jïtge ki bëët-mëër. ",
                    "ID": "11"
                }
            ]
        },
        {
            "ID": "OT:PSA.30",
            "name": "Dut Pwøc 30",
            "song": "Dudi 30",
            "author": "Manøgø beeye duut Deebit.",
            "text": [
                {
                    "title": "Duut Mo Pwøca Jwøk Kiper Køny",
                    "text": "Wui Wuuö Jwøk, nyeŋŋï tïŋa maal, kiper aana kønyï, ni kärï yïth nyïïmänna wëëk mïnnö bääta.",
                    "ID": "1"
                },
                {
                    "text": "Wui Wuuö Jwøk, ï na Jwøa, aana jwöŋö dëërï kiper køny, ni døøyï dëëra mo jööt.",
                    "ID": "2"
                },
                {
                    "text": "Wui Wuuö Jwøk, jwïëya amänï ki mana dee ci kar bëët jwïëc jøøa no othøw. Doo na aano ci yi bwörö cøøn, 'ba aana kwøwï.",
                    "ID": "3"
                },
                {
                    "text": "U na cwïnynyu en køør Wuuö Jwøk, wärru ki duut pwøc jï Wuuö Jwøk, ni pwøyu eni na en kur keere.",
                    "ID": "4"
                },
                {
                    "text": "Kiper wëër mare beeye kany mo thiinh keere, 'ba met yie bëëdö këël yïth nïr kwøw bëët. Ni näk mo da kïmmö, beeye wäär aciel keere, 'ba noo tïme na amöölla, kanynyø wø put ka joot.",
                    "ID": "5"
                },
                {
                    "text": "Kanya bëëda ni bëëtö mara beer, aana cädö, «Ni bäŋ gïn tägi dëëra na bäre bäre.»",
                    "ID": "6"
                },
                {
                    "text": "Wui Wuuö Jwøk, ki køør met yiï, aana tïïyï naa teek kaamar kïdi. 'Ba kanya kanï täärnyïmï ki aani, cwïnya apädhö.",
                    "ID": "7"
                },
                {
                    "text": "Wui Wuuö Jwøk, aana jwöŋö dëërï, ni kwaa ïïni, ï na Wuuö Jwøk, ni kööa,",
                    "ID": "8"
                },
                {
                    "text": "«?Ni näk mo aano thøw ni cøøa yi bwörö, agïnaŋø noo duue jïrï? ?Aŋø, løny ki man ö ŋøømmi ni pwøcge ïïni? ?A løny ki man caange adïëri marï?",
                    "ID": "9"
                },
                {
                    "text": "Wui Wuuö Jwøk, wïny kwac mara, ni kønyï aani ki køør met ec marï. Wui Wuuö Jwøk, bëëdï ni ïïna dïkunyi mara.»",
                    "ID": "10"
                },
                {
                    "text": "Kïmmö mara adøøyï meeŋ mar met ec; kïmmö akälï wøk bääta, ni døøyï yia mo met.",
                    "ID": "11"
                },
                {
                    "text": "Kiper manøgønø, ï pwøa pwøø ni ba lïŋa. Wui Wuuö Jwøk, ï na Jwøa, ï pwøa pwøø cooth. ",
                    "ID": "12"
                }
            ]
        },
        {
            "ID": "OT:PSA.31",
            "name": "Dut Pwøc 31",
            "song": "Dudi 31",
            "author": "Manøgø beeye duut Deebit.",
            "text": [
                {
                    "title": "Duut Ŋäädhe Mar Ŋat Mo Ena Yïth Gïï Mo Leth",
                    "text": "Wui Wuuö Jwøk, a bëëdö ni raa yaa kan buutï; kär wïïa wëëk lääö na bäre bäre. Køny aani ki køør adïëri marï.",
                    "ID": "1"
                },
                {
                    "text": "Wïny dwøra, ni laarï aani køny. Bëëdï niï caala kïdi mo røk kana yie, niï caala kiir mo teek mo gëëŋa aani,",
                    "ID": "2"
                },
                {
                    "text": "Kiper ïïna teek mara, ni ïïna kar gwøk røk mara. Beerra man cäädhï maal ni bwøthï aani kiper nee nyeŋŋï pwøc.",
                    "ID": "3"
                },
                {
                    "text": "Käl aani wøk ki ya abïëba cek jiyi kipera, kiper beeye ï na teek mara.",
                    "ID": "4"
                },
                {
                    "text": "Wui Wuuö Jwøk, jwïëya acïba cerï; aana wïïlï wøk, ï na Jwø adïëri.",
                    "ID": "5"
                },
                {
                    "text": "Wui Wuuö Jwøk, a män ki jø wø wøør juu mo bäŋ gïn duuge, 'ba aani, a bëëdö naa ŋäätha ïïni.",
                    "ID": "6"
                },
                {
                    "text": "Yia wø mïnnö ni kanynya ki køør mëër marï ni wø ba jøøl, kiper mana jootï caannø mara, ni ŋäyï gïïa leth na pïï dëëra.",
                    "ID": "7"
                },
                {
                    "text": "A kärï cïp ceŋ nyïïmänna, 'ba jöö ajapï jïra.",
                    "ID": "8"
                },
                {
                    "text": "Wui Wuuö Jwøk, køny aani, kiper bääta da gïï mo leth. Nyeŋŋa awer ni ränyge ki jwøk, ni ö dëëra ki jwïëya ni ränyge thuwø.",
                    "ID": "9"
                },
                {
                    "text": "Kiper nïr kwøw 'moa bëët thööra naa kïmmö, ni cwiiri 'moa thööra naa cooyø. Teek mara aränynyö ki køør gïïa reyø na tïïa, ni ö rïŋ dëëra ni ränynye.",
                    "ID": "10"
                },
                {
                    "text": "Aana tïmö naa di jøøŋŋø ki køør nyïïmänna na thööth, na ajøøŋ kaatha jø atuti mara døc. Jøøa ŋäc aani gena tïmö ni lwäär ki aani ki køør ränynyö mara,  ni tïm jiyi bëët mo wø joot aani øtjöö ni rïŋö ki aani.",
                    "ID": "11"
                },
                {
                    "text": "Wïth jiy awïl ki aani kaamar dhaanhø mo othøw, ni wø bäŋ gïn mo caar kipere këët; aana tïmö kaamar dak mo othøw.",
                    "ID": "12"
                },
                {
                    "text": "Gïïa reyø na møŋ jiy mo thööthi awïnynya, ni bëët lwärri mo dwøŋ naa ee ciel dïër. Kanya bëëtge ni ge cuuŋö kipera, gena tudö naa 'näkge nääö.",
                    "ID": "13"
                },
                {
                    "text": "Wui Wuuö Jwøk, a ŋäätha ïïni, naa wø köö, «Ni ïïna Jwøa.»",
                    "ID": "14"
                },
                {
                    "text": "Gïï wø tägi dëëra bëët ena cerï; køny aani ceŋ nyïïmänna ki ceŋ jø wø caan aani.",
                    "ID": "15"
                },
                {
                    "text": "Wëëk tac täärnyïmï rieny bääta, a na dhaanhnhï, ni piemï aani ki køør mëër marï ni wø ba jøøl.",
                    "ID": "16"
                },
                {
                    "text": "Wui Wuuö Jwøk, kär wïïa wëëk lääö, kiper a bëëdö naa cøøra nyeŋŋï. Beerra man tïme ni lää wïth jøøa reyø, ni thøwge, ni bëët jwïëcge no onikïïl kar bëët jwïëc jøøa no othøw.",
                    "ID": "17"
                },
                {
                    "text": "Beerra man twöc lëëp jø wø cäänö ki tööt, ni beege jø wø car atade dëët jøøa beyø, ni wø bëëdö ni ŋwöö ni ge jööŋö.",
                    "ID": "18"
                },
                {
                    "text": "Wui Wuuö Jwøk, da gïï mo beyø mo thööth mo iï cïp piny kiper jø wø lwäär ki ïïni, ni beege jø wø kan dëëtge buutï, ni gïïögø tïïyï ni nëënö jï jiy bëët.",
                    "ID": "19"
                },
                {
                    "text": "Jøøgø wø kanï kanø buutï kany mo ba joot, nee gïïa tuut jiyi kiperge nee ba pïïcge dëëtge. Ge wø gwøgï gwøø kar kän marï, niï mäna geni ki gïï mo reyø mo wø käl lëëp jiy.",
                    "ID": "20"
                },
                {
                    "text": "Pwøc en jï Wuuö Jwøk, kiper kanya bëëda päänya näk ociel dïër, mëër mare ni wø ba jøøl anyoodhe jïra ki jöö mo rëëma ec.",
                    "ID": "21"
                },
                {
                    "text": "Dïkwøŋ cwïnya abwøk, ni kööa, «Ni kara atïmö ni bäär ki ïïni.» 'Ba kwac mara awïnynyï kanya jwöŋa dëërï kiper køny.",
                    "ID": "22"
                },
                {
                    "text": "Uuni bëët, u na cwïnynyu en køør Wuuö Jwøk, beerra man bëëdu nou mëër ki Wuuö Jwøk. Wuuö Jwøk bëëdö ni gwøga jøøa näk marge adïëri; 'ba gïn wø rømi ki jø atöör tïïe tïïö dëëtge.",
                    "ID": "23"
                },
                {
                    "text": "U bëët ni wø ŋääth køny mar Wuuö Jwøk, bëëdu nou teek, ni cwïnynyu you maaø. ",
                    "ID": "24"
                }
            ]
        },
        {
            "ID": "OT:PSA.32",
            "name": "Dut Pwøc 32",
            "song": "Dudi 32",
            "author": "Manøgø beeye duut Deebit.",
            "text": [
                {
                    "title": "Duut Gwïëth Kiper Ŋat Mo Raay Moe Owiiø",
                    "text": "Gwïëth en bäät ŋat mo raay moe owiiø, ni moa baae orïëbö.",
                    "ID": "1"
                },
                {
                    "text": "Gwïëth en bäät ŋat mo bääyö mare ba kwaan Wuuö Jwøki bääte, ni bëëdö ni bäŋ cwøk cwïnye.",
                    "ID": "2"
                },
                {
                    "text": "Wui Wuuö Jwøk, kanya bëëda ni bääyö mara kära caanø, dëëra aput ränynyö ki køør kïmmö mana bëëda naa kïmmö ki gø cooth. ",
                    "ID": "3"
                },
                {
                    "text": "Kiper waŋcäŋ ki wäär cerï atïmö ni ena dëëra; ni ö teek mara ni ränynye kaamar luum man wø raany cäŋ öörö.",
                    "ID": "4"
                },
                {
                    "text": "Køøre bääyö mara acaana jïrï, ni kära gïna raac na tïïa kanø; aana köö, «Ni gïïa baaa caana caanø jï Wuuö Jwøk.» 'Ba ki køør mana nø caana gø, bääyö mara na dwøŋ aputï wec.",
                    "ID": "5"
                },
                {
                    "text": "Kiper manøgønø, beerra man ö jiyi bëët moa cwïnyge en køørï ni kwacge ïïni kany bëëdï niï nut en; køøre, këël gïï mo leth doo öö kaamar jwïïö mo raanynya piny, bäŋ gïn mo pïï bäätge.",
                    "ID": "6"
                },
                {
                    "text": "Beeye ïïni ni wø kana raa buute, ni bee ï ni wø koor aani yïth gïï mo leth; ni laga wø cielï cielø ki jø wø wär ki dut køny.",
                    "ID": "7"
                },
                {
                    "text": "Ï wø köö, ni «Ï pwönynya pwönynyö ni nyuunhnha ïïni ki jöö mana diï cäädhö ki yie, ni pwönynya ïïni thuwø ni waŋa ena bäätï.",
                    "ID": "8"
                },
                {
                    "text": "Kärï tïmö kaamar okweeny wala gääŋŋö ni wø bäŋ gïn ŋääe, ni wø tïïc ni maa piny ka kaw mar dhee kiper nee bëëde buutï.»",
                    "ID": "9"
                },
                {
                    "text": "Ŋat ma ŋat adhala wø jïtö ki gïï mo leth mo thööth, 'ba ŋat wø ŋääth Wuuö Jwøk, mëër mo ba jøøl ena bääte.",
                    "ID": "10"
                },
                {
                    "text": "U ni bëëtö maru beer, bëëdu ni yïthu met ni kanynyu ki køør Wuuö Jwøk. U ni cwïnynyu thïïŋ bëët, pwøyu Wuuö Jwøk ni döötu ena maal ni yïthu met. ",
                    "ID": "11"
                }
            ]
        },
        {
            "ID": "OT:PSA.33",
            "name": "Dut Pwøc 33",
            "song": "Dudi 33",
            "author": "",
            "text": [
                {
                    "title": "Duut Mo Pwøca Jwøk Kiper Tïïe Moe",
                    "text": "Wui, u ni maru beer, wärru ni yïthu met jï Wuuö Jwøk; pwøc mïërö ka ŋat mo mare thïïŋ.",
                    "ID": "1"
                },
                {
                    "text": "Pwøyu Wuuö Jwøk ki thoom-othïënhö; wärru ki dut pwøc jïre nou pöödö ki thoom mo thøøli moe apaar.",
                    "ID": "2"
                },
                {
                    "text": "Wärru jïre ki duut mo nyään, pwötu thøme ni nyeŋŋu reegø, ni döötu ena maal.",
                    "ID": "3"
                },
                {
                    "text": "Kiper luum Wuuö Jwøk thïïŋ, ni tïïc mare bäre tïïe no oŋäädhö.",
                    "ID": "4"
                },
                {
                    "text": "Wuuö Jwøk yie met ki bëëtö mo beer ki ŋøl ma kare, ni piny bäre päŋ ki mëër mare ni wø ba jøøl.",
                    "ID": "5"
                },
                {
                    "text": "Wuuö Jwøk maal acwääe ki køør dwøre, ni cwääc gïïa en yie bëët ki jam dhee.",
                    "ID": "6"
                },
                {
                    "text": "Pï naama dwøŋ acooŋe kaamar acooŋ beel, ni cooŋ ge yïth kudi kaamar beel mo ocooŋ yïth odïï.",
                    "ID": "7"
                },
                {
                    "text": "Beerra man ö pinynyi bäre ni lwäär Wuuö Jwøk; beerra man ö jø bäät piny bëët ni bëëtge ni yïthge othäŋŋö ki eni.",
                    "ID": "8"
                },
                {
                    "text": "Kiper ena cäänö ki dwøre, ni put piny cwääc ki gïïa en yie bëët, ni ö mana caane ni thur kare.",
                    "ID": "9"
                },
                {
                    "text": "Wuuö Jwøk acaara mar wïth juurre di raanynyø; eni acaac jiy wø tïïe tïïö nee ba thurge karge.",
                    "ID": "10"
                },
                {
                    "text": "'Ba acaara mar Wuuö Jwøk bëëdö na bäre bäre, ni ö acaare mo wø caare ni bëëtge ni nut këël yïth beenhnhe bëët.",
                    "ID": "11"
                },
                {
                    "text": "Gwïëth en bäät jø wø Jwøge beeye Wuuö Jwøk, jøøa näk ee jierø na moe.",
                    "ID": "12"
                },
                {
                    "text": "Wuuö Jwøk wø räŋŋö ki maal ni raŋ piny, ni joot jiy bëët,",
                    "ID": "13"
                },
                {
                    "text": "ni raŋ jøøa bëëdö bäät piny bëët ni räŋŋi ka kar bëëtö mare.",
                    "ID": "14"
                },
                {
                    "text": "Bee eni na cwääc cwïnyge bëët, ni tïïe moge bëët ŋääe.",
                    "ID": "15"
                },
                {
                    "text": "Nyeya bäŋ wø bøth ki thøø kiper jø leny moe na thööth, ni ŋat leny bäŋ wø bøth ki thøø kiper teek mare.",
                    "ID": "16"
                },
                {
                    "text": "Køny mar okweeny leny ba ŋääth, ni eni bäŋ wø kunynyi kaper teek mare na dwøŋ.",
                    "ID": "17"
                },
                {
                    "text": "Ka adïëri møn, waŋ Wuuö Jwøk ena bäät jø wø lwäär ki eni, jø wø ŋääth mëër mare ni wø ba jøøl,",
                    "ID": "18"
                },
                {
                    "text": "nee ge kønye cer thøø, ni gwøk geni nee kwøwge kany wø dee käc.",
                    "ID": "19"
                },
                {
                    "text": "Øøni, ø bëëdö nøø raŋŋa jï Wuuö Jwøk; bee eni na dïkunyi marø, ni ena kwöt leny jïïø.",
                    "ID": "20"
                },
                {
                    "text": "Ka adïëri møn, met ec marø joodø baŋe, kiper ø ŋäätha nyeŋŋe na en kur keere.",
                    "ID": "21"
                },
                {
                    "text": "Wui Wuuö Jwøk, beerra man ö mëërri marï ni wø ba jøøl ni bëëde bäätwa, kaawat man bëëde niï ewa ŋäädhö en.",
                    "ID": "22"
                }
            ]
        },
        {
            "ID": "OT:PSA.34",
            "name": "Dut Pwøc 34",
            "song": "Dudi 34",
            "author": "Manøgø beeye duut mana cak Deebiti kanya cøøk ree nyïm nyeya ma Abimëlëk ni ena bøøl; ni riemmi ni put aay.",
            "text": [
                {
                    "title": "Duut Mo Pwøca Jwøk Kiper Køny Mare",
                    "text": "Wuuö Jwøk wø pwøa pwøø cooth, ni bëët pwøci dhaa man wø pwøa eni ki gø.",
                    "ID": "1"
                },
                {
                    "text": "Aani, Wuuö Jwøk pwøa pwøø kiper gïïa tïïe; beerra man ö jøøa canni ni wïnyge gø ni mïn yïthge.",
                    "ID": "2"
                },
                {
                    "text": "Beerra man jiemø Wuuö Jwøk na aciel, ni tïŋø nyeŋŋe maal ø bëët.",
                    "ID": "3"
                },
                {
                    "text": "Wuuö Jwøk akwaaa, ni løk kwac mara, ni køny aani dhøk gïïa lwäära bëët.",
                    "ID": "4"
                },
                {
                    "text": "Jø wø raŋ jï Wuuö Jwøk, täärnyïmge tïmö ni waany ni ba lää wïthge këët.",
                    "ID": "5"
                },
                {
                    "text": "Aani, kanya bëëda yïth gïï mo leth, aana jwöŋö dëër Wuuö Jwøk, ni ö Wuuö Jwøki ni wïny dwøra, ni køny aani yïth gïïa leth bëët na en dëëra.",
                    "ID": "6"
                },
                {
                    "text": "Nyïïatwiet maal mo Wuuö Jwøk rege wø cielge cielø lak jø wø lwäär ki Wuuö Jwøk, ni piemge geni.",
                    "ID": "7"
                },
                {
                    "text": "Bel bëët Wuuö Jwøk, nee jootï møn ni eni beer; gwïëth en bäät ŋat wø kan ree buute.",
                    "ID": "8"
                },
                {
                    "text": "U na jic Wuuö Jwøk, lwäärru Wuuö Jwøk, kiper jø wø lwäär ki eni bäŋ gïn cange.",
                    "ID": "9"
                },
                {
                    "text": "Këël nyïï ŋuuwe ge wø cännö ni 'nägi ya käci, 'ba jø wø cac Wuuö Jwøk bäŋ gïn mo cange ri moa beyø bëët.",
                    "ID": "10"
                },
                {
                    "text": "Ööu, u na nyïïa, ni wïnynyu mara, u pwönynya pwönynyö ki jöö man lwäärru Wuuö Jwøk ki gø.",
                    "ID": "11"
                },
                {
                    "text": "?Aŋa dïïu ni cac kwøw, na aŋa dïïu ni yie met ki man bëëde ni kwøw ki cwiiri mo thööth nee gïï mo beyø joode?",
                    "ID": "12"
                },
                {
                    "text": "Beerra man ö ŋatøgø ni gwøk leebe ki raay, ni män dhee ki luup cwøk.",
                    "ID": "13"
                },
                {
                    "text": "Beerra man ö ŋatøgø ni tïïc kare ni bäär ki raay, ni tïïc gïna beer, ni many bëët-mëër, ni caath køør gø døc.",
                    "ID": "14"
                },
                {
                    "text": "Nyeŋ Wuuö Jwøk ena bäät jøøa beyø, ni ïthe ee ciiø ki kwac marge.",
                    "ID": "15"
                },
                {
                    "text": "Täärnyïm Wuuö Jwøk cøl ki jø wø tïïc raay, ni tïïc ge nee wïc ba par ki geni bäät piny këët.",
                    "ID": "16"
                },
                {
                    "text": "Kany wø ö jøøa beyø wø jwöŋge kiper køny, wïny Wuuö Jwøki wïnynyö, ni køny geni yïth gïïa leth bëët na pïï dëëtge.",
                    "ID": "17"
                },
                {
                    "text": "Wuuö Jwøk kare cään ki jø wø näk cwïnyge opädhö, ni bëëdö ni køønynya geni.",
                    "ID": "18"
                },
                {
                    "text": "Gïï mo leth mo thööth wø tägö dëër ŋata beer, 'ba eni wø køny Wuuö Jwøki kønyø yïth gïïögø bëët.",
                    "ID": "19"
                },
                {
                    "text": "Wuuö Jwøk ŋatøgø wø gwøe gwøø, ni bäŋe cöönne aciel mo toor.",
                    "ID": "20"
                },
                {
                    "text": "Jø wø tïïc raay 'näk raayi nääö, ni ö jø wø män ki jøøa beyø ni jääli.",
                    "ID": "21"
                },
                {
                    "text": "Wuuö Jwøk jiye wø wïïle wøk, ni bäŋe aciel mo di jäälö dëët jø wø kan rege buute. ",
                    "ID": "22"
                }
            ]
        },
        {
            "ID": "OT:PSA.35",
            "name": "Dut Pwøc 35",
            "song": "Dudi 35",
            "author": "Manøgø beeye duut Deebit.",
            "text": [
                {
                    "title": "Duut Mo Kwaca Jwøk Ki Man Køny Dhaanhnhe Ceŋ Nyïïmänne",
                    "text": "Wui Wuuö Jwøk, ŋäbï ki jø wø ŋäbö ki aani, ni këëdï ki jø wø këëdi ki aani.",
                    "ID": "1"
                },
                {
                    "text": "Kwany kwöt leny marï, ni ööï maal ni kønyï aani.",
                    "ID": "2"
                },
                {
                    "text": "Lwør tøŋ marï ni këëdï ki jø wø ŋwiec køøra, niï nyootha gø jïra ni beeye ïïni na dïkunyi mara.",
                    "ID": "3"
                },
                {
                    "text": "Beerra man lää wïth jø wø many man 'näkge aani, ni räny nyeŋge; beerra man kier wïth jø wø cädö ki gïï mo reyø nee tïïcge dëëra, ni riem ge.",
                    "ID": "4"
                },
                {
                    "text": "Beerra man køøl ge kaamar lethø mo okøøl jame, ni beeye nyïïatwiel maal marï, ï na Wuuö Jwøk, noo køøl geni.",
                    "ID": "5"
                },
                {
                    "text": "Beerra man tïm jöörge na muudhö ni da adipøødha, ni ö nyïïatwiel maal marï, ï na Wuuö Jwøk, ni ŋwiec køørge.",
                    "ID": "6"
                },
                {
                    "text": "Kiper geni akupa acekge kipera jaak, ni kunyge ki buur kipera ki gïn mo bäŋ tiere.",
                    "ID": "7"
                },
                {
                    "text": "Beerra man räny ge ni cwöba dëëtge, ni päth akumma cekge keerge bäätge, ni päthge yi ränynyö.",
                    "ID": "8"
                },
                {
                    "text": "Køøre nø, yia omïnni ki ïïni, ï na Wuuö Jwøk, ni kanynya kiper mana kønyï aani.",
                    "ID": "9"
                },
                {
                    "text": "Ni kööa ki cwïnya bäre, ni «?Wuuö Jwøk, aŋa ni pääri ki ïïni? Beeye ïïni ni wø køny ŋata no ocaannø cer ŋata teek døc ni kaala eni, ni køny ŋata no ocaannø na can cer ŋat wø twier gø.»",
                    "ID": "10"
                },
                {
                    "text": "Jiy mo caana luup mo patha adïëri aö maal, ni pëënyge aani ki luup mo kuua.",
                    "ID": "11"
                },
                {
                    "text": "A wø duunge duunnö ki gïn mo raac na kar mana beer, ni thøøa ki pänh cwïny.",
                    "ID": "12"
                },
                {
                    "text": "'Ba aani, kanya bëëtge ni ge tuu, aana tïmö naa käära keeca na abïï ki køør kïmmö mara kiperge, ni dwøga dëëra piny ni bëëda ni aano kweer ki cam, naa lämö ni wïïa yaa kuul piny.",
                    "ID": "13"
                },
                {
                    "text": "Aana jwöŋö kaawat mana daa jwöŋö kiper nyawatwa wala coka, naa bëëdö kaamar dhaanhø mo jwøga menni, ni wïïa yaa kuul piny naa kïmmö.",
                    "ID": "14"
                },
                {
                    "text": "'Ba kanya jootge aani naa ena yïth gïï mo leth, yïthge amïnnö ni cooŋge røkge kanya ciel; jø wø tïïc gïï mo reyø dëëtge adwalge kipera ni kuua, ni bëëtge ni ge waya nyeŋŋa, ni ba wecge.",
                    "ID": "15"
                },
                {
                    "text": "Gena kwääk bääta ni ge ŋeethø, ni kaacge lakge bääta.",
                    "ID": "16"
                },
                {
                    "text": "?Wui Wuuö Jwøk, a kany mo nyïëdi nø noo bëëdï niï rääŋö jaak? Køny aani yïth gïïö ni leth ni wø temge yøø, ni gwøgï jwïëya ceŋ jiy moi ni caal ŋuuwe ii.",
                    "ID": "17"
                },
                {
                    "text": "Ï pwøa pwøø dï acooŋ jøøa thööth, ni pwøa nyeŋŋi dï lwaak.",
                    "ID": "18"
                },
                {
                    "text": "Kär yïth nyïïmänna wëëk mïnnö bääta, jø wø män ki aani jaak. Kär nyïïmänna tïïyï nee nyeŋge niiŋge bääta, jø wø män ki aani ki gïn mo bäŋ tiere.",
                    "ID": "19"
                },
                {
                    "text": "Kiper ge ba cäänö ki luum mëër, 'ba ge wø caana luum cwøk dëët jø wø bëëdö jaak paac.",
                    "ID": "20"
                },
                {
                    "text": "Gena kwöŋŋö bääta, ni köge, ni «Wui, wui, ïïna jootwa ki nyeŋwa kiree.»",
                    "ID": "21"
                },
                {
                    "text": "'Ba ï na Wuuö Jwøk, gïnögø ajootï; kärï lïŋö. Wui Wuuö Jwøk, karï kär tïïyï ni bäär ki aani.",
                    "ID": "22"
                },
                {
                    "text": "Ö maal ni cwagï aani, ni cäänï kipera, ï na Jwøk mara ni bee ï na kwääya.",
                    "ID": "23"
                },
                {
                    "text": "Wui Wuuö Jwøk, ï na Jwøk mara, ŋun aani, ki køør adïëri marï, ni tïïyï ge nee yïthge ba mïnge bääta.",
                    "ID": "24"
                },
                {
                    "text": "Ge kär tïïyï nee cäänge ki cwïnyge ni köge, ni «Gïna manywa ajootwa.» Ni ba tïïyï ge nee köge, ni «Ena raanywa.»",
                    "ID": "25"
                },
                {
                    "text": "Jøøa näk yïthge met ki gïna tägö dëëra, wïthge olääi ni räny nyeŋge bëët; jøøa tïïc dëëtge ni døøŋŋø bääta, lään wïc bëëde bäätge kaamar abïï.",
                    "ID": "26"
                },
                {
                    "text": "Jø wø yïthge met ki man ŋun aani, wär kwöŋge ki met ec, ni cäänge ni nøøcge nøøyø ni ge köö, ni «Dwøŋŋa Wuuö Jwøk, eni ni wø yie mïnni kany wø tïm bëët dhaanhnhe ni beer.»",
                    "ID": "27"
                },
                {
                    "text": "Køøre nø, adïëri marï køba købø, ni bëëda naa pwøya ïïni cooth. ",
                    "ID": "28"
                }
            ]
        },
        {
            "ID": "OT:PSA.36",
            "name": "Dut Pwøc 36",
            "song": "Dudi 36",
            "author": "Manøgø beeye duut Deebit na näk dhaanh Wuuö Jwøk.",
            "text": [
                {
                    "title": "Duut Mo Cäänö Kiper Bëët Ŋat Raay Ki Bëët Jwøk",
                    "text": "Raay cäänö cwïny ŋat raay, ni Jwøk ba lwääre na bäre bäre.",
                    "ID": "1"
                },
                {
                    "text": "Dëëre wø jieme jiemø keere ni eni beer,  'ba raay moe ba neete, ni eni ba män ki geni.",
                    "ID": "2"
                },
                {
                    "text": "Luup mo wø cur dhee reyø, ni beege luup cwøk keerge, ni wïïe oløny ni ba leer, ni bäŋ gïn mo beer mo tïïe.",
                    "ID": "3"
                },
                {
                    "text": "Kanyo en kar niine mare, eni caara gïï mo reyø, ni dëëre wø cïbe uutjïëthe mo patha karge, ni gïï mo reyø ba kwiere.",
                    "ID": "4"
                },
                {
                    "text": "Wui Wuuö Jwøk, mëër marï ni wø ba jøøl dwøŋ døc no okëët maal, na adïëri marï okëët nyeŋ pøøl.",
                    "ID": "5"
                },
                {
                    "text": "Bëëtö marï na beer ruu kaamar kïte moa døøŋŋø, ni ŋøl marï ŋølï ni tiet luup iï neenø døc ni caala man wø many gïn mo ena yi kut. Wui Wuuö Jwøk, beeye ïïni ni wø køny dhaanhø ki lääy.",
                    "ID": "6"
                },
                {
                    "text": "Wui Wuuö Jwøk, mëër marï ni wø ba jøøl pere leth døc. Jiy rege wø kange tiet bwöpï.",
                    "ID": "7"
                },
                {
                    "text": "Ge wø jäŋŋa yi ødï døc ki luup moï, ni cïpï met yiï na päl jïge kaamar pï naam.",
                    "ID": "8"
                },
                {
                    "text": "Jøøro mar pï kwøw ena baŋï, ni tar jootwa ka køør tar marï.",
                    "ID": "9"
                },
                {
                    "text": "Put mëëyï ni wø ba jøøl cïp jï jøøa ŋäc ïïni, ni nyoothï adïëri marï jï jøøa marge thïïŋ.",
                    "ID": "10"
                },
                {
                    "text": "Kär jø atöör wëëk atöör bääta, ni ba tïïyï jø raay naa riemge wøk.",
                    "ID": "11"
                },
                {
                    "text": "Jø wø tïïc gïï mo reyø pädhö; ge pädhö ni dhäthe jïge ki man öge maal. ",
                    "ID": "12"
                }
            ]
        },
        {
            "ID": "OT:PSA.37",
            "name": "Dut Pwøc 37",
            "song": "Dudi 37",
            "author": "Manøgø beeye duut Deebit.",
            "text": [
                {
                    "title": "Duut Mo Pöö Kiper Bëëtö Mo Beer",
                    "text": "Kär wïïï kierï ka acaara kiper bëët jøøa reyø; ni ba keeyï per bëët jø raay.",
                    "ID": "1"
                },
                {
                    "text": "Kiper ge laara ränynyö kaamar luum mo otal, ni närge kaamar omarø mo obäp.",
                    "ID": "2"
                },
                {
                    "text": "Bëëdï niï ŋäätha Wuuö Jwøk, ni tïïyï gïï mo beyø, ni bëëdï yïth ŋøøpu ni ïïna ŋat mo oŋäädhö.",
                    "ID": "3"
                },
                {
                    "text": "Bëëdï ni yiï met ki Wuuö Jwøk, køøre ïïno mooe ki gïïo manynyï ki cwïnyï.",
                    "ID": "4"
                },
                {
                    "text": "Cïp dëërï jï Wuuö Jwøk; ni ŋääthï eni, køøre mare otïïe.",
                    "ID": "5"
                },
                {
                    "text": "Eni bëëtö marï na beer otïïe ni nëënö kaamar tar, ni tïm bëëtö marï na näk kare ni nëënö kaa man wø neen gïrpiny ki dhöör.",
                    "ID": "6"
                },
                {
                    "text": "Bëëdï ni ïïno göök ri Wuuö Jwøk, ni raŋŋï jïre ni cwïnyï iï cïp piny; kär wïïï kierï ka acaara kiper ŋat wø jape thöönhnhi ki køør tïïe moe, ŋat wø tïïc gïï wø caare na reyø.",
                    "ID": "7"
                },
                {
                    "text": "Män riï ki gootø ni kwierï wëër, kär wïïï kierï ka acaara, kiper acaara duua gïï mo reyø.",
                    "ID": "8"
                },
                {
                    "text": "Kiper jø wø tïïc gïï mo reyø ŋøla wøk, 'ba jø wø raŋ jï Wuuö Jwøk, ŋøøm cøøa jïge.",
                    "ID": "9"
                },
                {
                    "text": "Ki kany mo thiinh ŋat raay tïmö ni ba joot këët; ni këël kare diï manynyø døc, eni ba jootï. ",
                    "ID": "10"
                },
                {
                    "text": "'Ba jøøa mwöl ŋøøm cøøa jïge, ni mïn yïthge ki køør bëëtö marge na beer.",
                    "ID": "11"
                },
                {
                    "text": "Ŋat raay cädö ki jöö man tïïe ki gïn mo raac dëër ŋata beer, ni kaac lage bäät gø.",
                    "ID": "12"
                },
                {
                    "text": "'Ba Wuuö Jwøk ŋeethø bäät ŋat raay, kiper ŋääe ni cäŋ ränynyö mar ŋat raay kare cään.",
                    "ID": "13"
                },
                {
                    "text": "Jø raay opëëlle moge wø wöthge wøk, ni niitge athëëre moge, kiper nee jøøa no ocaannø ki jøøa can nee 'näkge, ki jøøa näk bëëtö marge thïïŋ.",
                    "ID": "14"
                },
                {
                    "text": "'Ba opëëlle moge døøa dëëtge keerge, ni ö atummi moge ni tøcge.",
                    "ID": "15"
                },
                {
                    "text": "Beerra bëët ŋata mare beer ni jape nøk, ni kaala bëët kwärö mar jøøa thööth ni wø tem raay.",
                    "ID": "16"
                },
                {
                    "text": "Kiper Wuuö Jwøk teek mar jø raay raanynye raanynyø, 'ba jøøa beyø gwøe gwøø.",
                    "ID": "17"
                },
                {
                    "text": "Wuuö Jwøk bëët jøøa marge thïïŋ ŋääe, ni ö ŋøømmi ni bëëtge na moge na bäre bäre.",
                    "ID": "18"
                },
                {
                    "text": "Kany wø näk mo piny raac, öölö ba pïï bäätge, ni kany wø näk mo da käc, cam dagø jïge mo rømø.",
                    "ID": "19"
                },
                {
                    "text": "'Ba jø raay ränynyö, ni tïm nyïïmänni mo Wuuö Jwøk kaamar luum pwöla ni wø laar talø, ni rwäänyge kaamar jïrö ni wø maayi.",
                    "ID": "20"
                },
                {
                    "text": "Ŋat raay wø mäyö, 'ba eni ba cudö, 'ba ŋata beer wø cïpö ki køør bäth ec mare.",
                    "ID": "21"
                },
                {
                    "text": "Jøøa no ogwïëth Wuuö Jwøki, ŋøøm cøøa jïge, 'ba moa näk ee cienø, ŋøle wøk.",
                    "ID": "22"
                },
                {
                    "text": "Bëët dhaanhø wø wëëga Wuuö Jwøki thur kare, ni tïm yi Wuuö Jwøki ni met ki bëët gø.",
                    "ID": "23"
                },
                {
                    "text": "Këël eni doo pädhö, ba pädhi ki pänh ränynyö, kiper cere mak Wuuö Jwøki maaø.",
                    "ID": "24"
                },
                {
                    "text": "Ki mana täga thïnhö, këël mana jala ennø, a kär jïtö ki ŋat mo beer mo owiiø; këël obwöre moe mo kwääö ki caammi, bäŋgø thuwø.",
                    "ID": "25"
                },
                {
                    "text": "Eni bëëdö ni cwïnye bäth, ni jape wø wëëge mac cooth, ni ö jiyi ni gwïëdhi ki køør nyïïkwaaye.",
                    "ID": "26"
                },
                {
                    "text": "Tïïc karï ni bäär ki raay, ni tïïyï gïna beer, køøre nø, ïïno bëëdö na bäre bäre.",
                    "ID": "27"
                },
                {
                    "text": "Kiper Wuuö Jwøk yie met ki ŋøl ma kare. Jøøa näk cwïnyge ena køøre ba wiie; ge gwøe gwøø na bäre bäre, 'ba wäät jøøa reyø ŋøle wøk.",
                    "ID": "28"
                },
                {
                    "text": "Jøøa beyø ŋøøm cøøa jïge, ni bëëtge yie na bäre bäre.",
                    "ID": "29"
                },
                {
                    "text": "Ŋata beer cara luup leec wïc, ni luup mo wø ŋøle ni wø cur dhee beege karge.",
                    "ID": "30"
                },
                {
                    "text": "Eni ciik Jwøk bëëdö cwïnye, ni bëëde ni tiere ba cwanynye.",
                    "ID": "31"
                },
                {
                    "text": "Ŋata raac bëëdö ni lepa ŋata beer,  ni caya man 'näk gø.",
                    "ID": "32"
                },
                {
                    "text": "'Ba Wuuö Jwøk ŋata beer ba wii cer ŋatøgø, ni eni ba wëëk jääl kanyo ŋøl luumme.",
                    "ID": "33"
                },
                {
                    "text": "Bëëdï niï raŋŋa jï Wuuö Jwøk, ni caathï jööre. Karï otïïe ni dwøŋ, ni ö ŋøømmi ni cige jïrï, ni jootï jø raay ni geno ŋøl wøk.",
                    "ID": "34"
                },
                {
                    "text": "Ŋat raay dagø mo yaa joodø mo ogäy mo jiy ee dïïmö, ni caala jaath mo dwøŋ mo piny ee maaø.",
                    "ID": "35"
                },
                {
                    "text": "'Ba na tïme na køøre cään, ena rwäänyö, ni tïme ni tøør kaace këët; 'ba kanya manynya gø, eni kära joodø.",
                    "ID": "36"
                },
                {
                    "text": "Raŋ ŋat mo bäŋ ajäla bääte, ni neenï ŋata näk bëëtö mare thïïŋ, kiper ŋat wø bëëdö ki bëët-mëër jïtö ki nyïïkwaaye.",
                    "ID": "37"
                },
                {
                    "text": "'Ba jø wø tïïc raay, wïthge di dïïrö na bäre bäre, ni ö nyïïkwaacge ni ŋøli wøk.",
                    "ID": "38"
                },
                {
                    "text": "Wuuö Jwøk beeye ni wø piem jøøa beyø, ni teek marge wø jootge baŋe kany wø dee gïï mo leth mo pïï bäätge.",
                    "ID": "39"
                },
                {
                    "text": "Ni beeye Wuuö Jwøk ni wø køny geni ni wø piem geni, ni käl geni wøk ceŋ jø raay, ni kwøw geni, kiper mana kange dëëtge buute. ",
                    "ID": "40"
                }
            ]
        },
        {
            "ID": "OT:PSA.38",
            "name": "Dut Pwøc 38",
            "song": "Dudi 38",
            "author": "Manøgø beeye duut Deebit mana par wï Jwøk ki gø.",
            "text": [
                {
                    "title": "Duut Kwac Mar Ŋat Mo Cwïnye Opädhö Ki Raay Moe",
                    "text": "Wui Wuuö Jwøk, kär a joogï ni marï wëër ki aani, ni ba wëërï kanyo pwönynyï aani.",
                    "ID": "1"
                },
                {
                    "text": "Kiper athëëre moï anø pï dëëra, ni thielï aani piny ki cerï.",
                    "ID": "2"
                },
                {
                    "text": "Dëëra ajïtö ki täw ki køør wëër marï, ni tïm dëëra ni ba jööt ki køør raay 'moa.",
                    "ID": "3"
                },
                {
                    "text": "Kiper raay 'moa wïïa akaalge; ni tïmge ni peek døc ni caala tëër mo ba løny ki tïëtö.",
                    "ID": "4"
                },
                {
                    "text": "Ŋwiili 'moa, na jooda ki køør gïïa tïïa ki bøøl mara, ajïtö ki tuut ni ŋwääge.",
                    "ID": "5"
                },
                {
                    "text": "A cäädhi ni aano gääŋ, naa bëëdö naa kïmmö cooth.",
                    "ID": "6"
                },
                {
                    "text": "Kiper dëëra waŋŋi bäre, ni dëëra man bäre da täw.",
                    "ID": "7"
                },
                {
                    "text": "Dëëra atïmö ni bäth bäre ni ränynye, ni bëëda naa cooyø ni cwïnya opädhö.",
                    "ID": "8"
                },
                {
                    "text": "Wuuö Jwøk, gïn manynya en ŋäyï, ni cooyø mara wïnyö jïrï.",
                    "ID": "9"
                },
                {
                    "text": "Wenynya atïmö ni pärö, ni ö teeki mara ni aae dëëra, ni ö nyeŋŋa ni tïmge ni ba nëënö këët.",
                    "ID": "10"
                },
                {
                    "text": "Nyïïawääta ki jø wø mëër ki aani karge atïïcge ni bäär ki aani kiper ŋwiili moa en dëëra, këël tuuŋwa kiree karge atïïcge ni bäär ki aani thuwø.",
                    "ID": "11"
                },
                {
                    "text": "Jø wø cac man 'näkge aani abëëbe moge wø cekge ciiø kipera, ni ö jø wø many man tïïcge gïï mo leth dëëra ni cäänge kiper naa raanyge, ni ge tudö ki luup ki piny cooth.",
                    "ID": "12"
                },
                {
                    "text": "'Ba aani, raa atïïa naa caala dhaanhø ma miiŋ, naa ba wïnyö,  ni tïma naa caala dhaanhø mo bäŋ dhee mo ba cäänö.",
                    "ID": "13"
                },
                {
                    "text": "Ka adïëri møn, aana tïmö naa caala dhaanhø mo ba wïnyö, mo bëëdö ni ba pïëmö kiper dëëre.",
                    "ID": "14"
                },
                {
                    "text": "'Ba bee ï na Wuuö Jwøk, ni wø jïre raŋŋa, ni bee ï na Wuuö Jwøk, Jwøk mara, noo løk mara.",
                    "ID": "15"
                },
                {
                    "text": "Kiper aana lämö ni kööa, ni «Jø wø tïïc dëëtge ni døøŋŋø bääta, kär yïthge mïnnö kany wø cwaanya tiera.»",
                    "ID": "16"
                },
                {
                    "text": "Ennø, kara atïmö ni cään ki man pädha, naa bëëdö naa rämö cooth.",
                    "ID": "17"
                },
                {
                    "text": "Aani, raay 'moa køba købø; aana tïmö naa kïmmö kiper gïïa baaa.",
                    "ID": "18"
                },
                {
                    "text": "Nyïïmän 'moa dëëtge jööt ni ge teek, ni jø wø män ki aani ki gïn mo bäŋ tiere thööth.",
                    "ID": "19"
                },
                {
                    "text": "Jø wø duu gïn mo raac na kar gïna beer, ge män ki aani kiper mana caadha køør bëëtö mo beer.",
                    "ID": "20"
                },
                {
                    "text": "Wui Wuuö Jwøk, kär a weyï; wui ï na Jwøk mara, kär karï tïïyï ni bäär ki aani.",
                    "ID": "21"
                },
                {
                    "text": "Wui Wuuö Jwøk, ï na dïkunyi mara, laar rwänh baŋa kuna kønyï aani. ",
                    "ID": "22"
                }
            ]
        },
        {
            "ID": "OT:PSA.39",
            "name": "Dut Pwøc 39",
            "song": "Dudi 39",
            "author": "Manøgø beeye duut Deebit.",
            "text": [
                {
                    "title": "Duut Mo Nyootha Gø Ni Dhaanhø Nïre Nøk Bäät Piny",
                    "text": "Aana cädö ni kööa, ni «Dëëra gwøa gwøø ki gïno caana, kiper nee leeba ba bääye. A bëëdö ni dhaa yaa gwøø, kany wø nut jø raayi buuta.»",
                    "ID": "1"
                },
                {
                    "text": "Aana bëëdö naa lïŋö jaak naa ba luubö; 'ba lïŋŋö mara bäŋ gïn mo ee kønyø, ni ö pänh cwïnynyi mara ni cääth nyïme.",
                    "ID": "2"
                },
                {
                    "text": "Yia acwat døc, ni cwat ec mara kadhi ka kanya cäda. Køøre aana lämö ni kööa,",
                    "ID": "3"
                },
                {
                    "text": "«Wui Wuuö Jwøk, beerra man pwönynyï aani kiper aŋuun kwøw mara, ki kwään nïne moo beeda, nee ŋääa ni nïr kwøw 'moa ba kän wøk ki kany mo bäär.",
                    "ID": "4"
                },
                {
                    "text": "Neenï, nïr kwøw 'moa atïïyï ni nøk, ni tïm nïne moo beeda ni bäŋ karge ki baŋï. Adïëri møn, dhaanhø ni bëëdö ni kwøw en caala jamø jaak.",
                    "ID": "5"
                },
                {
                    "text": "Adïëri møn, bëët dhaanhø caala tïpö, ni dijal mar jiy bäŋ gïn duue møn; dhaanhø jammi wø cooŋe cooŋø kiper dëëre, 'ba ŋato käl ge kuue.",
                    "ID": "6"
                },
                {
                    "text": "«?'Ba ennø, ï na Wuuö Jwøk, agïnaŋø noo dööŋ këët nø? Aani, a ŋäätha ïïni.",
                    "ID": "7"
                },
                {
                    "text": "Køny aani yïth raay 'moa bëët; kär a wëëk jøøa näk bäŋ wïthge naa jøøŋge.",
                    "ID": "8"
                },
                {
                    "text": "A bëëdö naa ba luubö, ni dhaa ba jaala, kiper bee ïïni na tïïc gïïögø bëët.",
                    "ID": "9"
                },
                {
                    "text": "Kär a jäälï këët, kiper aana tïmö naa manynya thøø ki køør pöödö marï.",
                    "ID": "10"
                },
                {
                    "text": "Dhaanhø wø joogï jooø niï pwönynya gø kiper raay moe,  ni raanynyï gïï wø mëëre ki geni kaawat man wø tïïc alweela; ka adïëri møn, dhaanhø caala jamø jaak.",
                    "ID": "11"
                },
                {
                    "text": "«Wui Wuuö Jwøk, wïny lam mara, ni cegï ïthï ko oduuru mara; kär ïthï dhïŋï ki jwøk mara. Kiper a bëëdö buutï naa caala dhaanhø mo path, naa bëëdö ni aana wëëllö kaawat mana bëët kwäya bëët.",
                    "ID": "12"
                },
                {
                    "text": "Wec a turu, kiper nee yia mïnne kany poode naa poot kär thøw en.» ",
                    "ID": "13"
                }
            ]
        },
        {
            "ID": "OT:PSA.40",
            "name": "Dut Pwøc 40",
            "song": "Dudi 40",
            "author": "Manøgø beeye duut Deebit.",
            "text": [
                {
                    "title": "Duut Mo Ŋäätha Jwøk Kiper Køny Mare",
                    "text": "Aana bëëdö naa raŋŋa jï Wuuö Jwøk; køøre ïthe aciie ni wïny oduuru mara.",
                    "ID": "1"
                },
                {
                    "text": "Ni tuut aani wøk ki yi buur mo raac, ni käl aani wøk ki yo odhöönh; ni cïp a bäät kïdi, ni kïth aani kany mo bäŋ gïn mo pïï dëëra yie.",
                    "ID": "2"
                },
                {
                    "text": "Dhaa acäŋŋe ki duut mo nyään, na man wø pwøa eni ki gø, eni na Jwøk marø. Gïïa tïïe oneen jiy mo thööthi ni lwäcge, ni tïmge ni ge ŋäätha Wuuö Jwøk.",
                    "ID": "3"
                },
                {
                    "text": "Gwïëth en bäät ŋat wø ŋääth Wuuö Jwøk, ŋat wø ba raŋ jï jø atöör, jø wø gaa wøk køør luup mo patha adïëri.",
                    "ID": "4"
                },
                {
                    "text": "Wui Wuuö Jwøk, ï na Jwøk mara, ïïna tïïö ki gïï mo thööth mo rëëma ec, niï lääŋŋa waani cooth. Bäŋ ŋat mo röömi ki ïïni. Këël a doo köö ni gïr gïïa tïïyï caana caanø, tïmö ni thööth døc ni ba løny ki caan.",
                    "ID": "5"
                },
                {
                    "text": "Wui Wuuö Jwøk, yiï ba met ki muuce mo beel ko olämme mo wø cïp; këël olämi man wø waaŋ bäre ko olämme mo wø cïp kiper raay, ï kär pëëö kiperge; 'ba aana mooyï ki ïdhi nee marï wïnynya.",
                    "ID": "6"
                },
                {
                    "text": "Køøre aana köö, na «A nut ennø, kaawat mana no ogöörö yi Wëël Jwøk kipera.",
                    "ID": "7"
                },
                {
                    "text": "Ïïni na Jwøk mara, yia met ki man tïïa mana manynyï; ciik moï ena cwïnya.»",
                    "ID": "8"
                },
                {
                    "text": "Luup moa met kiper køny marï akøba dï acooŋ lam mana dwøŋ. Wui Wuuö Jwøk, ŋäyï naa kär lïŋö ki car luupögø.",
                    "ID": "9"
                },
                {
                    "text": "Aani luum køny marï kära mooŋø, 'ba adïëri marï ki pïëm man wø piemï jiy ki gø akøba. Aani mëër marï ni wø ba jøøl ka adïëri marï kära kanø ya acooŋ lam mana dwøŋ.",
                    "ID": "10"
                },
                {
                    "text": "Wui Wuuö Jwøk, kär bäth ec marï mänï ki aani, beerra man ö mëërri marï ni wø ba jøøl, ka adïëri marï ni bëëtge ni gwøga aani.",
                    "ID": "11"
                },
                {
                    "text": "Kiper gïïa reyø mo ba løny ki kwaan, aana cielge dïër; gïïa baya aana makge, ni tïïcge aani naa ba räŋö; gena tïmö ni thööth døc ni kaala jïëc wïïa,  ni ö cwïnya ni pädhe.",
                    "ID": "12"
                },
                {
                    "text": "Wui Wuuö Jwøk, beerra man piemï aani. Wui Wuuö Jwøk, laar rwänh kuna kønyï aani.",
                    "ID": "13"
                },
                {
                    "text": "Jøøa many man 'näkge aani, beerra man lää wïthge ni kier wïthge bëët. Jøøa yïthge met ki caannø mara beerra man riem geni ni räny nyeŋge.",
                    "ID": "14"
                },
                {
                    "text": "Beerra man ö jø wø buu aani ni bwøk cwïnyge ki køør lään wïc marge.",
                    "ID": "15"
                },
                {
                    "text": "'Ba jø wø cac ïïni bëët beerra man mïn yïthge ki ïïni ni kanyge, ni ö jø wø yïthge met ki køny marï ni cäänge ni nøøcge nøøyø ni ge köö, ni «Dwøŋŋa Wuuö Jwøk!»",
                    "ID": "16"
                },
                {
                    "text": "'Ba aani, aano caannø naa bëëdö naa can; 'ba ï na Wuuö Jwøk, beerra man lääŋŋï aani. Bee ï ni wø køny aani, ni bee ï ni wø piem aani; Wui ï na Jwøk mara, kärï ruu. ",
                    "ID": "17"
                }
            ]
        },
        {
            "ID": "OT:PSA.41",
            "name": "Dut Pwøc 41",
            "song": "Dudi 41",
            "author": "Manøgø beeye duut Deebit.",
            "text": [
                {
                    "title": "Duut Lam Mar Ŋat Mo Tuu Mo Manynya Køny",
                    "text": "Gwïëth en bäät ŋat wø cädö kiper ŋata can. Eno køny Jwøki kany wø näk da gïï mo leth mo tägö.",
                    "ID": "1"
                },
                {
                    "text": "Eno gwøk Wuuö Jwøki, nee bëëde ni kwøw, ni tïme no ogwïëdhö dï poge, ni eni ba cïp ceŋ nyïïmän moe.",
                    "ID": "2"
                },
                {
                    "text": "Wuuö Jwøk bëëdö buute kany wø näk mo eni tuu, ni ö Wuuö Jwøki ni riem täw, ni døøc dëër gø mo jööt.",
                    "ID": "3"
                },
                {
                    "text": "'Ba aani, aana köö, ni «Wui Wuuö Jwøk, aana bääyö dëërï; 'ba bääth yiï ki aani ni kønyï täw mara.»",
                    "ID": "4"
                },
                {
                    "text": "Nyïïmänna wø cäänö ki gïï mo reyø kipera, ni köge, ni «?Thøøe wäne nø, nee nyeŋŋe rwäänye?»",
                    "ID": "5"
                },
                {
                    "text": "Kany wø dee ŋat mo lïïmmö baŋa, eni wø caana luup cwøk, ni cwïnye cooŋa raay kipera; 'ba kany wø ci wøk, nyeŋŋa wø waae waaø.",
                    "ID": "6"
                },
                {
                    "text": "Jø wø män ki aani bëët, ge wø møŋŋa gïra, ni ge caara gïn mo raac kipera, ni köge,",
                    "ID": "7"
                },
                {
                    "text": "«Ena mak täwi mo raac døc ki køør rääö mare, ni eni ba ö maal këët.»",
                    "ID": "8"
                },
                {
                    "text": "Këël nyawatwa kiree na näk yaa ŋäädhö, ŋat wø cam kwöna, aana cääbe ki tiere.",
                    "ID": "9"
                },
                {
                    "text": "'Ba ï na Wuuö Jwøk, bääth yiï ki aani, ni dwøgï teek dëëra kare kiper nee kwöra coola.",
                    "ID": "10"
                },
                {
                    "text": "'Ba na ö nyïïmänna na kärge aani böötö ennø, aŋääa ni yiï omïnnö ki aani.",
                    "ID": "11"
                },
                {
                    "text": "'Ba aani, a wø kønyï kønyø kiper adïëri mara, ni cïbï aani buutï na bäre bäre.",
                    "ID": "12"
                },
                {
                    "text": "Pwøc en jï Wuuö Jwøk, Jwø Icriel, na bëëdö kanya poode ni piny poot kär cwääö, këël na bäre bäre. Kare møn, enøgønø. ",
                    "ID": "13"
                }
            ]
        },
        {
            "ID": "OT:PSA.42",
            "name": "Dut Pwøc 42",
            "section":"Weeli 2",
            "songs":"Dudi 42-72",
            "song": "Dudi 42",
            "author": "Manøgø beeye duut wäät Köra.",
            "text": [
                {
                    "title": "Duut Lam Mar Ŋat Mo Cwïnye Opädhö Ni Manynya Wuuö Jwøk",
                    "text": "Kaawat man wø ö röönna mo onäk riewi wø many pïï, aani thuwø a wø bëëdö naa manynya ïïni, ï na Jwøk.",
                    "ID": "1"
                },
                {
                    "text": "Aani, dëëra da riew kiper Jwøk, Jwøa kwøw. ?A yi wäne nø noo ööa naa cuŋŋa nyïm Jwøk?",
                    "ID": "2"
                },
                {
                    "text": "A bëëdö naa jwöŋö cooth waŋcäŋ ki wäär, ni tïm pï nyeŋŋa na cam mara, kany wø bëët jiyi ni jøøŋŋa aani cooth, ni ge köö, ni «?Jwøk marï age?»",
                    "ID": "3"
                },
                {
                    "text": "Cwïnya wø pädhö kany wø para wïïa ki gïïa wara tïïa, ni beeye kanya wara cøøa ki lwaak mo päl ni bwødha geni Øt Jwøk, ni wa kwöŋŋö ki met ec ni wa wär ki dut pwøc, ni wa cämö ka ajwöma ni waana lwaak mo päl.",
                    "ID": "4"
                },
                {
                    "text": "?'Ba aperŋø ni bëëda ni cwïnya opädhö? ?Na aperŋø ni bëëda ni wïïa ree ee kierø en? Beerra man raŋŋa jï Jwøk, ni bëëda naa pwøya eni, eni na dïkunyi mara.",
                    "ID": "5"
                },
                {
                    "text": "Wui ï na Jwøk mara, cwïnya apädhö kany, tier Naam Jördan, kany bëëda ni aana wëëllö yie en, ni para wïïa ki ïïni. Aana mooyï ki pänh cwïny møn, ni ö gïï mo lethi ni päthge bääta kaamar naam mo pänhnhö, ni lwör kaamar pïï mo wø löönynyi ki bäät Kïn Armön ki Kïn Midhaar, ni löönyge yi Naam Jördan.",
                    "ID": "6-7"
                },
                {
                    "text": "'Ba Wuuö Jwøk mëër mare ni wø ba jøøl wø nyoodhe nyoodhø jïra ki waŋcäŋ, ni wära ki duut jïre ki wäär, naa lama Jwøk ni wø kwøw aani.",
                    "ID": "8"
                },
                {
                    "text": "A lämö jï Jwøk eni na teek mara, ni kööa, na «?Aperŋø na wïl wïïï ki aani? ?Na aperŋø ni bëëda naa kïmmö en kiper gïïa leth na tïïc nyimän?»",
                    "ID": "9"
                },
                {
                    "text": "Ajøøŋ mana tïïc nyïïmänni 'moa dëëra atïmö ni caala ŋwellø mo onieŋ døc dëëra, kany wø bëëtge ni ge jøøŋŋa aani cooth, ni ge köö, ni «?Jwøk marï age?»",
                    "ID": "10"
                },
                {
                    "text": "?'Ba aperŋø ni bëëda ni cwïnya opädhö? ?Na aperŋø ni bëëda ni wïïa ree ee kierø en? Beerra man raŋŋa jï Jwøk, ni bëëda naa pwøya eni, eni na dïkunyi mara ni beeye Jwøk mara. ",
                    "ID": "11"
                }
            ]
        },
        {
            "ID": "OT:PSA.43",
            "name": "Dut Pwøc 43",
            "song": "Dudi 43",
            "author": "",
            "text": [
                {
                    "title": "Duut Mo Kwaca Jwøk Kiper Køny",
                    "text": "Wui Jwøk, ŋun aani, ni cwagï aani ceŋ jø wø ba wøør ïïni, ni kälï aani wøk ceŋ jø cwøk ki ceŋ jø wø wïthge reyø;",
                    "ID": "1"
                },
                {
                    "text": "kiper beeye ïïni na Jwøk ni wø kana raa buute. ?Aperŋø ni kwierï aani en? ?Na aperŋø ni bëëda naa kïmmö en kiper gïïa leth na tïïc nyimän?",
                    "ID": "2"
                },
                {
                    "text": "Beerra man jääŋŋï tar marï ka adïëri marï, kiper naa bwøthge, ni kïthge aani bäät kïnnï na en kur keere na näk kar bëëtö marï. ",
                    "ID": "3"
                },
                {
                    "text": "Køøre nø, aano ci kany wø en gïn wø cïp olämme bääte marï yie, ï na Jwøk, ni ööa baŋï, ï ni wø mooc aani ki met ec mo päl døc, ni pwøa ïïni ki thoom, ï na Jwøk mara.",
                    "ID": "4"
                },
                {
                    "text": "?'Ba aperŋø nø ni bëëda ni cwïnya opädhö? ?Na aperŋø ni bëëda ni wïïa ree ee kierø en? Beerra man raŋŋa jï Jwøk, ni bëëda naa pwøya eni, eni na dïkunyi mara ni beeye Jwøk mara.",
                    "ID": "5"
                }
            ]
        },
        {
            "ID": "OT:PSA.44",
            "name": "Dut Pwøc 44",
            "song": "Dudi 44",
            "author": "Manøgø beeye duut wäät Köra.",
            "text": [
                {
                    "title": "Duut Mo Pëënynya Jwøk Kiper Mana Ŋøl Køny Mare",
                    "text": "Wui Jwøk, luup moa caan kwäcwa jïwa awïnywa ni beege gïïa tïïyï yïth nïra beetge ya acääŋŋe cøøn.",
                    "ID": "1"
                },
                {
                    "text": "Ïïni ki dëërï kiree wïth juurre ariemï wøk, ni këëllï tiet kwäcwa piny; ni tïïï dëët wïth juurre ki gïï mo leth, ni tïïyï kwäcwa nee ge nyaacge.",
                    "ID": "2"
                },
                {
                    "text": "Geni, piny kär ci jïge kiper jap leny moa en ceŋge, ni ge kär käädhö kiper teek marge, 'ba beeye kiper teek marï ki leec nyïmï, kiper ï mëër ki geni.",
                    "ID": "3"
                },
                {
                    "text": "Ïïna nyeya mara, ni bee ï na Jwøk mara, dïïm wø cïpa ïïni jïwa, wa jø dhi øt Jeekap.",
                    "ID": "4"
                },
                {
                    "text": "Nyïïmän mowa riemwa riemmø ki køørï, ni böötwa jø wø ö maal bäätwa ki nyeŋŋï.",
                    "ID": "5"
                },
                {
                    "text": "Kiper a ba ŋäädhö ko opëëllö mara, ni jap leny 'moa ba ŋäädha naa dege kønyø.",
                    "ID": "6"
                },
                {
                    "text": "'Ba beeye ïïni na køny waani ceŋ nyïïmän mowa, ni lääï wïth jø wø män ki waani.",
                    "ID": "7"
                },
                {
                    "text": "Wui Jwøk, wa bëëdö ni wa jïëmö ki nyeŋŋï cooth, ni wa bëëdö ni wa pwøya nyeŋŋï na bäre bäre.",
                    "ID": "8"
                },
                {
                    "text": "'Ba kawaane waana kwierï ni lääï wïthwa, niï ba cii ki jø leny mowa baŋ leny.",
                    "ID": "9"
                },
                {
                    "text": "Waana tïïyï nee wa reŋwa ŋäthwa ki nyïïmän mowa, ni twierge jammi mowa.",
                    "ID": "10"
                },
                {
                    "text": "Waana cïpï nee wa ŋarge kaamar dïëk, ni keethï waani dï wïth juurre.",
                    "ID": "11"
                },
                {
                    "text": "Jiyï agathï ni gätge jööt jaak, ni kanya dwøgï ge pwödhö bäŋ gïn ege duuö.",
                    "ID": "12"
                },
                {
                    "text": "Waana tïïyï ni waana jø jøøŋ jø atuti mowa, ni tïïyï wa na gïr ŋeethø na gïr tuuk jï jøøa en buutwa.",
                    "ID": "13"
                },
                {
                    "text": "Waana tïïyï na gïr aŋaada dï wïth juurre, ni tïmwa ni waana gïr abuua jïge.",
                    "ID": "14"
                },
                {
                    "text": "Cooth a bëëdö ni aano päädö, naa bëëdö ni wïïa olääö",
                    "ID": "15"
                },
                {
                    "text": "ki luup jø wø jøøŋ waani ki jø wø jany waani, ki jø wø män ki waani, ki jø wø raŋ waani ka agääde.",
                    "ID": "16"
                },
                {
                    "text": "Gïïögø bëët apïï bäätwa, 'ba wïthwa kär wïl ki ïïni, ni luumma tuutï ki waani kärwa kaalø.",
                    "ID": "17"
                },
                {
                    "text": "Cwïnywa kär døø cään, ni wa kär gaa wøk jöörï.",
                    "ID": "18"
                },
                {
                    "text": "'Ba waana raanynyï kany mo raac, ni kïthï waani kany mo cøl ma kar thøø.",
                    "ID": "19"
                },
                {
                    "text": "?Aŋø, ï na Jwøk marwa, doo na wïthwa owïl ki ïïni, ni thaaŋwa ceŋwa baŋ jwøk mør mo path,",
                    "ID": "20"
                },
                {
                    "text": "ba diï ŋääö? Kiper jap wø en cwïny bëët ŋäyï.",
                    "ID": "21"
                },
                {
                    "text": "'Ba beeye kiperï ni bëëtwa ni wa di nääŋŋö cooth, ni waano tïmö kaamar dïëk mo di ŋarø en.",
                    "ID": "22"
                },
                {
                    "text": "Päyï, ï na Wuuö Jwøk. ?Ï butï kiper ŋø? Ö maal, kär wa kwierï na bäre bäre.",
                    "ID": "23"
                },
                {
                    "text": "?Aperŋø ni kanï täärnyïmï en? ?Na aperŋø ni wïl wïïï ki caannø marwa ki bëëtö marwa ni teek en?",
                    "ID": "24"
                },
                {
                    "text": "Waana nø ränynyö ni nø päthwa yi tør, ni yïthwa ogääbö ki ŋøøm.",
                    "ID": "25"
                },
                {
                    "text": "Ö maal ni kønyï waani, ni wïïlï waani wøk ki køør mëër marï ni wø ba jøøl. ",
                    "ID": "26"
                }
            ]
        },
        {
            "ID": "OT:PSA.45",
            "name": "Dut Pwøc 45",
            "song": "Dudi 45",
            "author": "Manøgø beeye duut wäät Köra, na cakge kiper nywöm mar nyeya.",
            "text": [
                {
                    "title": "Duut Nywöm Mar Nyeya",
                    "text": "Aana cääö ki duut mo beer ki cwïnya bäre, naa cäŋŋa nyeya; ni tïm leeba ni caala peen mar ŋat göör mo waŋe riek døc.",
                    "ID": "1"
                },
                {
                    "text": "Ï na nyeya, wøp mar kïdö marï kaala mar jiy bëët, ni luup mo wø ö wøk ki dhiï met, kiper mana näk ïïno gwïëth Jwøki na bäre bäre.",
                    "ID": "2"
                },
                {
                    "text": "Ïïni na teek, twöö opëëllö marï pierï, niï nyootha ajiem marï ki wödö marï.",
                    "ID": "3"
                },
                {
                    "text": "Beerra man cäädhï niï aa kuna böötï jiy ni ïïna nyeya mo owøørø, nee adïëri ki bëët mööl ki bëëtö mo beer nee nyaacge, ni tïïï ki tïïe mo rëëma ec ki køør teek marï.",
                    "ID": "4"
                },
                {
                    "text": "Dhøk athëëre moï opaaø ni beth, ni ge wø pïïa bäät weny mo nyïïmän moï, ni ö wïth juurre ni päthge tietï.",
                    "ID": "5"
                },
                {
                    "text": "Ï na Jwøk, wälu marï bëëdö na bäre bäre, na athøra mar kwär ena cerï, niï bëëdö niï ŋøla luup ki ŋøl ma kare.",
                    "ID": "6",
                    "comment":"Ï na Jwøk. Ŋata cak duut man poot cwøla nyeya na Jwøk."
                },
                {
                    "text": "Ï mëër ki bëëtö mo beer niï män ki raay; kiper manøgønø, Jwøk ni beeye Jwøk marï ïïna mooe ki met ec ni mïn yiï niï kaala nyeye møga bëët.",
                    "ID": "7"
                },
                {
                    "text": "Abïïe moï bëët ŋwääö ni met ki riia; ni jø wø pöödö ki thøme yiï wø tïïcge tïïö ni met yi øt nyec mo oŋwaŋŋø ki tuk lïëy.",
                    "ID": "8"
                },
                {
                    "text": "Nyïï nyeye dagø dï mään moa näk owøørø ni wø en buutï, ni bäät cwïïï gwanynyø cuŋŋö yie ni dëëre päŋ ki warkey mo käla Öpïr.",
                    "ID": "9"
                },
                {
                    "text": "Ï na gwanynyø, wïny mara, ni cegï ïthï, ni lääŋŋï gø; beerra man wïl wïïï ki jø pou ki tuuŋ wäru,",
                    "ID": "10"
                },
                {
                    "text": "køøre nyeya yie omïnni ki mïërö marï. Wøør eni, kiper ena kwäärö marï.",
                    "ID": "11"
                },
                {
                    "text": "Jic Tayar ïïno jeethge,  ni ö jøøa näk okwär ni mwøthge ïïni.",
                    "ID": "12"
                },
                {
                    "text": "Nyi nyeya mano tïmö ni gwanynyø ennø mïërö døc, ni dëëre da abïï mo ree da warkey.",
                    "ID": "13"
                },
                {
                    "text": "Ni kïthi baŋ nyeya ni dëëre da abïï kït, ni ö nyïïakuue moa näk lwöp moe na caath køøre ni kïthi baŋ nyeya thuwø;",
                    "ID": "14"
                },
                {
                    "text": "ni ge bwøth ka met ec ki kanynyø, ni dønyge øt nyec.",
                    "ID": "15"
                },
                {
                    "text": "Ïïni na nyeya, wäätï oläw kar kwäcge, ni røønyï geni na kwääri mo bäät piny bäre.",
                    "ID": "16"
                },
                {
                    "text": "Nyeŋŋï otïïa ni ŋäc ki yïth beenhnhe bëët; kiper manøgønø, jiy obëëdö ni pwøya ïïni na bäre bäre. ",
                    "ID": "17"
                }
            ]
        },
        {
            "ID": "OT:PSA.46",
            "name": "Dut Pwøc 46",
            "song": "Dudi 46",
            "author": "Manøgø beeye duut wäät Köra.",
            "text": [
                {
                    "title": "Duut Mo Nyootha Gø Ni Jwøk Beeye Kar Kan Røk",
                    "text": "Jwøk beeye kar kan røk marø ni ena teek marø, ni eni kare cään ni wø laara kunynyö kany wø näk da gïï mo leth.",
                    "ID": "1"
                },
                {
                    "text": "Kiper manøgønø, këël piny doo tïmö ni jäŋŋi, ni ö kïte ni leeŋge rege dï naama dwøŋ; ni ö pïïe ni lwörge ni neekum ki bööyö, ni ö kïte ni jäŋge rege ka athaga mare, ø ba doo lwäyö.",
                    "ID": "2-3"
                },
                {
                    "text": "Da naam mo døøya yïth jiy mo met yi pääny mar Jwøk, ni beeye kar bëëtö mana en kur keere mar Jwøa Dwøŋ ni en Maal.",
                    "ID": "4"
                },
                {
                    "text": "'Ba Jwøk ena dï päänyögø, ni bëët päänyögø ni ba ränynyi, ni päänyögø wø laar Jwøki ka køny.",
                    "ID": "5"
                },
                {
                    "text": "Wïth juurre atïïö ko okiera, ni ö akwömmi ni päthge; køøre Jwøk mare acaane, ni tïm dëëtge ni rïïŋö.",
                    "ID": "6"
                },
                {
                    "text": "Wuuö Jwøk, eni na wïth jammi bëët, ena buutø, eni na Jwø Jeekap bee eni ni wø kanø røø buute.",
                    "ID": "7"
                },
                {
                    "text": "Ööu ni neennu tïïe mo Wuuö Jwøk, eni na tïïc gïï mo rëëma ec bäät piny.",
                    "ID": "8"
                },
                {
                    "text": "Lenye wø jooe jooø bäät piny bäre, ni tøy athëëre ni ŋør tøøŋi, ni waaŋ jïëth leny mo wø tut okwëënyi.",
                    "ID": "9"
                },
                {
                    "text": "'Ba Jwøk aköö, ni «Lïŋu nø, ni ŋäyu gø ni aana Jwøk. Kara tïmö ni dwøŋ dï wïth juurre, ni tïm kara ni dwøŋ bäät piny bäre.»",
                    "ID": "10"
                },
                {
                    "text": "Wuuö Jwøk, eni na wïth jammi bëët, ena buutø, eni na Jwø Jeekap, bee eni ni wø kanø røø buute. ",
                    "ID": "11"
                }
            ]
        },
        {
            "ID": "OT:PSA.47",
            "name": "Dut Pwøc 47",
            "song": "Dudi 47",
            "author": "Manøgø beeye duut wäät Köra.",
            "text": [
                {
                    "title": "Duut Mo Nyootha Gø Ni Dwøŋŋa Jwøk",
                    "text": "Wui u na jiy bëët, paŋŋu ceŋŋu, ni kwöŋŋu ni yïthu met jï Jwøk.",
                    "ID": "1"
                },
                {
                    "text": "Kiper Wuuö Jwøk na dwøŋ ni en maal, di lwäärö; ena nyeya mana dwøŋŋa eni bäät piny bäre.",
                    "ID": "2"
                },
                {
                    "text": "Wïth juurre abööte jïwa, ni tïïc geni ni ge ena thäc tietwa.",
                    "ID": "3"
                },
                {
                    "text": "Waana jëënne ki paac mo bëëtwa yie, ni tïme na gïr ajiem jïwa, wa na nyïïkwaac Jeekap na mëëre ki geni.",
                    "ID": "4"
                },
                {
                    "text": "Wuuö Jwøk aci maal bäät wälle, ni jiy kwöŋŋö ki met ec, ni ge kudhö ki tuŋi.",
                    "ID": "5"
                },
                {
                    "text": "Wärru ki dut pwøc jï Jwøk, wärru ki dut pwøc; Wärru dut pwøc jï nyeya marø, wärru dut pwøc;",
                    "ID": "6"
                },
                {
                    "text": "kiper Jwøk beeye nyeny bäät piny bäre; wärru dut pwøc mo ocaaø ni beyø.",
                    "ID": "7"
                },
                {
                    "text": "Jwøk bëëdö na nyeya bäät wïth juurre bëët; Jwøk bëëdö bäät wälu mare na en kur keere.",
                    "ID": "8"
                },
                {
                    "text": "Kwääri mo wïth juurre dëëtge acooŋge kanya ciel, ni tïmge na jic Jwø Eeberam; kiper kwääri mo bäät piny bäre, gena mo Jwøk, ni eni na Jwøk, kare dwøŋ døc. ",
                    "ID": "9"
                }
            ]
        },
        {
            "ID": "OT:PSA.48",
            "name": "Dut Pwøc 48",
            "song": "Dudi 48",
            "author": "Manøgø beeye duut wäät Köra.",
            "text": [
                {
                    "title": "Duut Mo Pwøca Wuuö Jwøk Jwø Dhayan",
                    "text": "Wuuö Jwøk dwøŋ, no orømø ki pwøc døc, yi pääny mare na en bäät kïnne ma Dhayan na en kur keere.",
                    "ID": "1"
                },
                {
                    "text": "Kïn Dhayan bäär ni mïërö, ni piny bäre yie met ki gø, ni beeye na geer pääny mar nyenynya dwøŋ bääte.",
                    "ID": "2"
                },
                {
                    "text": "Jwøk bëëdö dï kiir na no ogeerø ni teek mar päänyögø, ni ree ee nyoodhø ni bee eni na kar gwøk røk.",
                    "ID": "3"
                },
                {
                    "text": "Ka adïëri møn, nyeye rege adwalge kanya ciel, ni cäänhge na aciel nee Kïn Dhayan tukge.",
                    "ID": "4"
                },
                {
                    "text": "'Ba kanya neenge gø, yïthge athäŋŋö, ni lwäcge, ni bwøkge,",
                    "ID": "5"
                },
                {
                    "text": "ni miel dëëtge kaace, ni pïïc gïn mo leth dëëtge, ni tïmge kaamar dhaagø mo ogøøc mäc lwaarri.",
                    "ID": "6"
                },
                {
                    "text": "Gena raanynyï kaamar baabuure mo Tarcëc, na raany atuunna mana dwøŋ.",
                    "ID": "7"
                },
                {
                    "text": "Ka teeŋ mana wïnynyø gïna tïïc Jwøki, aputø joot ennø no otägö yi pääny mare, eni na Jwøk marø, eni na wïth jammi bëët. 'Ba päänyögø gwøk Jwøki gwøø na bäre bäre.",
                    "ID": "8"
                },
                {
                    "text": "Wui ï na Jwøk, waana cädö kiper mëër marï ni wø ba jøøl ni wa ena øt lam marï.",
                    "ID": "9"
                },
                {
                    "text": "Wui Jwøk, ka teeŋ mana ŋäc nyeŋŋï bäät piny bäre, jø bäät piny bëët pwøya ïïni thuwø, kiper bëëtö marï na beer.",
                    "ID": "10"
                },
                {
                    "text": "Jøøa bëëdö bäät Kïn Dhayan beerra man mïn yïthge, ni mïn yïth mïëc Juuda thuwø ki ŋøl marï.",
                    "ID": "11"
                },
                {
                    "text": "U na jic Jwøk, caathu deŋ Dhayan ni wïrru lage, ni kwaannu uut koor moe;",
                    "ID": "12"
                },
                {
                    "text": "raŋŋu kiire døøc, ni neennu kwör lenye moa teek, kiper nee caannu jï beenhnhø mano ööi.",
                    "ID": "13"
                },
                {
                    "text": "Man beeye Jwøk, ni beeye Jwøk marø na bäre bäre, ni bëëdö ni bwøtha øøni na bäre bäre. ",
                    "ID": "14"
                }
            ]
        },
        {
            "ID": "OT:PSA.49",
            "name": "Dut Pwøc 49",
            "song": "Dudi 49",
            "author": "Manøgø beeye duut wäät Köra.",
            "text": [
                {
                    "title": "Duut Mo Nyootha Bøøl Mar Jø Wø Ŋääth Kwär Marge",
                    "text": "Dïbwör bäre, beerra man wïnynyu gïn. Cegu ïthu, u bëët, u ni bëëdö bäät pinyi en,",
                    "ID": "1"
                },
                {
                    "text": "u na kwöru døøŋŋø ki u na kwöru bäŋgø, ki jiy moa can ki moa näk okwär bëët.",
                    "ID": "2"
                },
                {
                    "text": "A cäänö naa caana luup leec wïc, na acaare 'moa tiet luup nyoothge nyoodhø.",
                    "ID": "3"
                },
                {
                    "text": "Aani, ïtha ciia ciiø ki pwöc leec wïc, kiper nee tier gø caana ki yi duut mano wära ki thoom.",
                    "ID": "4"
                },
                {
                    "text": "?Aŋø, a lwäya kiper ŋø kany wø dee gïï mo leth, kany wø ö raayi mo jø wø gëëmö ki aani wø cielge aani dïër?",
                    "ID": "5"
                },
                {
                    "text": "Jøøgø, ge ŋäätha kwär marge, ni ge wø töödö kiper jap kwär moge na thööth.",
                    "ID": "6"
                },
                {
                    "text": "'Ba bäŋ dhaanhø mo løny jïre ki man wïïl jwïëye wøk, wala cïpa gät jwïëye jï Jwøk,",
                    "ID": "7"
                },
                {
                    "text": "kiper nee bëëde ni kwøw na bäre bäre, ni ba thøw; kiper gät jwïëy teek døc, ni bäŋ gïn rømi ki gø.",
                    "ID": "8-9"
                },
                {
                    "text": "Kiper ŋäc jøwi bëët ni këël jøøa näk wïthge leer, ge thøw, ni jøøa näk wïthge ba leer ki moa näk wïthge bäŋ acaara bëët ge poot thøw thuwø, ni dööŋ jap kwär moge jï jø møøk.",
                    "ID": "10"
                },
                {
                    "text": "Bwör moge bëëdö na uudi moge na bäre bäre, ni bëëtge na kwör bëëte moge këël yïth beenhnhe moo ööi bëët; ni ö pwöthi moa näk nyeŋge ege caa rege ni dööŋge wøk.",
                    "ID": "11"
                },
                {
                    "text": "Këël dhaanhø okwär, eni ba ruu; eni caala lääy mo thøw jaak.",
                    "ID": "12"
                },
                {
                    "text": "'Ba aŋuun bëët jøøa näk ŋäätha oballe, ki jøøa caath køørge ni wø jïëc luupge beeye en:",
                    "ID": "13"
                },
                {
                    "text": "ge thøw kaamar dïëk jaak, na aŋuun bëëtö marge beeye yi bwörö, ni tïm thøøe na dïkwääy marge; ni tïmge ni ge ena tiet jøøa näk marge thïïŋ kanyo ruu øwi, ni tïmge ni bäŋ kar bëëtö jïge këët, ni ö dëëtge ni ränyge yi bwörö.",
                    "ID": "14"
                },
                {
                    "text": "'Ba aani, jwïëya wïïl Jwøki wøk cer teek thøø, ni kïth aani baŋe.",
                    "ID": "15"
                },
                {
                    "text": "Käru lwäyö ki dhaanhø kany wø kwäre, kany wø tïm jap paare ni thööth.",
                    "ID": "16"
                },
                {
                    "text": "Kiper kanyo thøøe, bäŋ gïn mo kääre noo aae; eni ba ci piny ki jap paare na aciel.",
                    "ID": "17"
                },
                {
                    "text": "Këël eni doo bëëdö ni pwøya dëëre keere kany bëëde ni kwøw en, ni jiy pwøya eni kiper kwär mare,",
                    "ID": "18"
                },
                {
                    "text": "eni poot cøøa kanya ci kwäye yie, jøøa näk tar ba jootge këët.",
                    "ID": "19"
                },
                {
                    "text": "Dhaanhø mo okwär mo ba cädö, caala lääy mo thøw jaak. ",
                    "ID": "20"
                }
            ]
        },
        {
            "ID": "OT:PSA.50",
            "name": "Dut Pwøc 50",
            "song": "Dudi 50",
            "author": "Manøgø beeye duut mar Acaap.",
            "text": [
                {
                    "title": "Duut Mo Jwøk Jääla Jø Wø Raany Lam Marge Ki Køør Bëëtö Marge",
                    "text": "Wuuö Jwøk, Jwøa teek, acäänö, ni cwøl jø bäät piny bëët, ni tägi ka jï løø kur tuul-cäŋ, ni pïïe jï løø kur pänh-cäŋ.",
                    "ID": "1"
                },
                {
                    "text": "Jwøk ree wø nyoodhe ka bäät Dhayan, paana näk wøp ni mïërö døc.",
                    "ID": "2"
                },
                {
                    "text": "Eni na Jwøk marø öö, ni ba nikïïl, ni ööi ni nyïme da maac mo räänyö, ni buute da atuunna mo dwøŋ.",
                    "ID": "3"
                },
                {
                    "text": "Ni cwøl maal, ni cwøl piny, kiper nee luup jiye ŋøle buutge.",
                    "ID": "4"
                },
                {
                    "text": "Ni kööe, ni «Cuuŋu jiy 'moa buuta kany moa näk cwïnyge ena køøra, jøøa jïëy ki man tutge ki luubö ki aani, na twöc luummögø ki køør olämi.»",
                    "ID": "5"
                },
                {
                    "text": "Maal gïr beeny Jwøk caane caanø, kiper Jwøk ki dëëre beeye dïŋut luup.",
                    "ID": "6"
                },
                {
                    "text": "Jwøk aköö, ni «Uuni na jiya, wïnynyu gïn caana en; uuni na jø Icriel, mara caana caanø dëëtu; aana Jwøk, ni beeye aani na Jwøk maru.",
                    "ID": "7"
                },
                {
                    "text": "U ba jääla kiper olämme mou mo wø cïpu; olämme mou mo wø waaŋ mo wø cïpu nut nyïma cooth.",
                    "ID": "8"
                },
                {
                    "text": "'Ba aani, a ba jïëy ki man käda ki rwädhe mo wø käl baŋu, wala nywø ateea mo wø kälu ki dï pïïth.",
                    "ID": "9"
                },
                {
                    "text": "Kiper lääc paap bëët beege 'moa, ki dhäk ki dïëk moa en yïth pwöle mo ba kwaan.",
                    "ID": "10"
                },
                {
                    "text": "Weny moa en paap bëët ŋääa, këël lääy moø ni en yi pwöla bëët yøø beege 'moa.",
                    "ID": "11"
                },
                {
                    "text": "'Ba doo na aano 'näk käci, ba daa caana jïïu, kiper piny beeye mara ki gïïö ni en yie bëët yøø.",
                    "ID": "12"
                },
                {
                    "text": "?Aŋø, a wø cämö ki rïŋ rwädhe, naa wø mädhö ki rem atëëe?",
                    "ID": "13"
                },
                {
                    "text": "Cïpu pwøc no olämi jïra, a na Jwøk, ni cïpu gïïa kööŋŋu ki ge jïra, a na Jwøa Dwøŋ ni en Maal.",
                    "ID": "14"
                },
                {
                    "text": "Ni cwøllu aani kany wø näk mo u ena yïth gïï mo leth; u kønya kønyø ni wøørru aani.»",
                    "ID": "15"
                },
                {
                    "text": "'Ba Jwøk aköö jï ŋat raay, na «?A teega ŋø ni en jïrï ni wø caanï ciik 'moa en, naa teega ŋø ni en jïrï ni maaï luumma tuuda ki jiya dhiï en?",
                    "ID": "16"
                },
                {
                    "text": "Kiper ï män ki man pwöny ïïni, ni luupa iï leeŋ ŋääï.",
                    "ID": "17"
                },
                {
                    "text": "Ni kany wø jootï kuu, tïïyï tïïö na nyawadu, niï wø dwätö ki jø luuy.",
                    "ID": "18"
                },
                {
                    "text": "Dhiï atïmö ni kwel ki caan gïï mo reyø, ni tïm leebï ni cara cwøk.",
                    "ID": "19"
                },
                {
                    "text": "Ï wø bëëdö ni ïïno pï piny niï jøøŋŋa coku, niï wø waya nyeŋ ŋata lwaar meru ki gø kiree.",
                    "ID": "20"
                },
                {
                    "text": "Gïïögø bëët atïïyï, 'ba aana lïŋö jaak; ki jïrï naa caala ïïni. 'Ba ennø, ï jääla jäälö, ni caana gïïa tïïyï na aciel aciel ni nyeŋŋø yøø kemø.",
                    "ID": "21"
                },
                {
                    "text": "«'Ba ennø, wïnynyu gïn, uuni ni taak Jwøk en; 'ba ni näk mo ba wïnynyu, u raanynya raanynyø, ni tïme ni bäŋ ŋat køny uuni.\t",
                    "ID": "22"
                },
                {
                    "text": "Ŋat wø cïp pwøc no olämi jïra wøøra aani, ni ööa ni nyoodha køny mara jïre, eni ni wø jiiŋ bëëtö mare na kare.» ",
                    "ID": "23"
                }
            ]
        },
        {
            "ID": "OT:PSA.51",
            "name": "Dut Pwøc 51",
            "song": "Dudi 51",
            "author": "Manøgø beeye duut mana cak Deebiti kanya ö nyikuŋ Jwøki ma Nathan na cääne ki eni kiper mana känne ki luk ki Bathcïba. (2 Camiel 11:1-12:25)",
            "text": [
                {
                    "title": "Duut Kwac Mar Ŋat Mo Cwïnye Opädhö Nee Raay Moe Wëënni",
                    "text": "Wui Wuuö Jwøk, wëën aani ki køør mëër marï ni wø ba jøøl. Wec moa baaa ni raanynyï geni ki køør mëër marï na päl.",
                    "ID": "1"
                },
                {
                    "text": "Pïny gïna baaa wøk cwïnya, ni døøyï dëëra mo waany ki gïna baaa.",
                    "ID": "2"
                },
                {
                    "text": "Kiper gïïa baaa ŋääa, naa lääŋŋa bääyö mara cooth.",
                    "ID": "3"
                },
                {
                    "text": "Beeye ïïni keerï na bääya dëëre, ni tïïa gïna raac nyïmï, kiper manøgønø, luummï na caanï beeye adïëri, ni bäŋ ajäla bäätï ki køør luummï na ŋølï.",
                    "ID": "4"
                },
                {
                    "text": "Adïëri møn, aana ŋat bääö ki mana nywøl a cøøn, ni tägi ka kanya ŋiiny aani yi mera.",
                    "ID": "5"
                },
                {
                    "text": "Adïëri møn, ï mëër ki ŋat mo cwïnye thïïŋ; ni bee ï ni wø pwöny aani nee tiet luup cige cwïnya.",
                    "ID": "6"
                },
                {
                    "text": "Wec gïna baaa, naa tïma naa waany, ni pïnyï bääyö mara wøk yi cwïnya, nee dööŋe ni waany.",
                    "ID": "7"
                },
                {
                    "text": "Køny aani naa jïta ki met ec ki kanynyø, ni døøyï pänh cwïny mara met ec.",
                    "ID": "8"
                },
                {
                    "text": "Cïp cwïnyï piny ki gïïa baaa, ni raanynyï geni bëët.",
                    "ID": "9"
                },
                {
                    "text": "Wui Wuuö Jwøk, beerra man tïïyï cwïnya ni tøŋ, ni døøyï jwïëya mo nyään, nee cwïnya bëëde ni ena køørï cooth.",
                    "ID": "10"
                },
                {
                    "text": "Kär a riem wøk buutï, ni ba lwørï jwïëyï na en kur keere bääta.",
                    "ID": "11"
                },
                {
                    "text": "Dwøk met ec mara kare, man wø ööi ki køør køny marï; ni døøyï wïïa mo jööt, naa tïma naa tïïya mana manynyï.",
                    "ID": "12"
                },
                {
                    "text": "Køøre aani, jø wø dhal ciigï pwönynya pwönynyö ki jöörï, ni ö jø wø bääö ni luuge rege baŋï.",
                    "ID": "13"
                },
                {
                    "text": "Wui Jwøk, ï na pïëmi mara, wëën aani kiper ajäl rem dhaanhø mana kønynya piny; køøre aano wär ki duut ni yia met naa pwøya beenynyï.",
                    "ID": "14"
                },
                {
                    "text": "Wui Wuuö Jwøk, beerra man japï dhaa, naa cääna naa pwøya ïïni.",
                    "ID": "15"
                },
                {
                    "text": "Wui Wuuö Jwøk, yiï ba mïnni ko olämi man wø waaŋ; doo na yiï met ko olämi, a doo cïpö.",
                    "ID": "16"
                },
                {
                    "text": "Kiper olämi man wø manynyï beeye cwïny mo opädhö. Wui Wuuö Jwøk, dhaanhø mo cwïnye pädhö kiper bääyö mare, ba taagï.",
                    "ID": "17"
                },
                {
                    "text": "Ki køør met ec marï, beerra man tïïï ki gïï mo beyø jï Dhayan, ni beeye Jerucalem, ni cäŋï kiir mare geerrø.",
                    "ID": "18"
                },
                {
                    "text": "Køøre nø, yiï otïmö ni met ko olämme moa näk karge, ni mïn yiï ko olämme mo wø waaŋ bäre; kar kaace nø, rwädhe otïmö ni di cïbö bäät gïn wø cïp olämme bääte marï.",
                    "ID": "19"
                }
            ]
        },
        {
            "ID": "OT:PSA.52",
            "name": "Dut Pwøc 52",
            "song": "Dudi 52",
            "author": "Manøgø beeye duut Deebit, mana caae kanya ö Döweeki nyï Ëdöm na ö kuna caan gø jï Cøøl ni Deebit anø ci po Ayemëlëk. (1 Camiel 22:6-23)",
            "text": [
                {
                    "title": "Duut Mo Jääla Ŋata Raac Ni Wø Ŋwöö",
                    "text": "Nyie, ï ni wø köö niï teek! ?Aŋø ni ŋwöï kiper gïna raac na tïïyï dëët jic Jwøk en?",
                    "ID": "1"
                },
                {
                    "text": "Cooth ï caara luup aranya. Leebï beth ni caala muuc, ïïni ni wø tïïc cwøk.",
                    "ID": "2"
                },
                {
                    "text": "Ï mëër ki gïn mo raac ni kaala mana beer, niï mëër ki tööt ni kaala adïëri.",
                    "ID": "3"
                },
                {
                    "text": "Yiï met ki luup aranya bëët, ni ïïna ŋat cwøk.",
                    "ID": "4"
                },
                {
                    "text": "'Ba Jwøk ïïno raanynye na bäre bäre, ï di maaø ni tuut ïïni wøk ki yi ødï, ni puth ï wøk kar bëët jøøa kwøw.",
                    "ID": "5"
                },
                {
                    "text": "Gïïögø ojoot jøøa bëëtö marge beer, ni putge lwäyö, ni ŋeethge bäätï ni köge,",
                    "ID": "6"
                },
                {
                    "text": "ni «Raŋ ŋat mo Jwøk käre tïïö na kany kan dëëre yi gø, ni eni bëëdö ni ŋäätha jap kwär moa thööth na en jïre, ni ö teek mare ni cääth maal ki køør gïna raac na tïïe.»",
                    "ID": "7"
                },
                {
                    "text": "'Ba aani a caala jaath mo oløth mo ena Øt Jwøk, naa bëëdö cooth naa ŋäätha mëër mar Jwøk ni wø ba jøøl.",
                    "ID": "8"
                },
                {
                    "text": "Wui Jwøk, ï pwøa pwøø na bäre bäre, kiper gïna tïïyï. Aani, man näk maa ŋäätha ïïni caana caanø nyïm jiy mo cwïnyge ena køørï, kiper ïïna Jwøk mo beer.",
                    "ID": "9"
                }
            ]
        },
        {
            "ID": "OT:PSA.53",
            "name": "Dut Pwøc 53",
            "song": "Dudi 53",
            "author": "Manøgø beeye duut Deebit.",
            "text": [
                {
                    "title": "Duut Mo Cäänö Kaper Rääö Mar Jø Raay",
                    "text": "Jiy mo wø cäänö ki cwïnyge, ni «Bäŋ Jwøk», gena bøøre. Gena jiy mo oränynyö, ni ge temma gïï mo reyø, ni bäŋ ŋat mo tïïö ki gïn mo beer.",
                    "ID": "1"
                },
                {
                    "text": "Jwøk aräŋŋö ki maal ni raaŋa bëët jø bäät piny, ni ge raaŋe kaper nee jïte ki mo wïïe leer, mo manynya eni, eni na Jwøk.",
                    "ID": "2"
                },
                {
                    "text": "'Ba ge bëët, geno nø gaa wøk, ni geno nø tïmö ni ge reyø bëët, ni bäŋgø mo tïïö ki gïn mo beer, këël dhaanhø aciel kiree, bäŋgø na bäre bäre.",
                    "ID": "3"
                },
                {
                    "text": "?Aŋø, jøø ni tïïö ki gïï mo reyø yøø bäŋ gïn mo ŋäcge, ni camge jap jiya kaawat man wø cam møø jaak en, ni nyeŋ Jwøk ba cwølge?",
                    "ID": "4"
                },
                {
                    "text": "'Ba kaace ge tïmö ni ge lwäär døc ki lwär mo ge poot kär lwäyö ki gø cøøn, kiper Jwøk nyïïmän mou cuu moge keethe keethø, Ni lääu wïthge, kiper geno kwier Jwøki.",
                    "ID": "5"
                },
                {
                    "text": "Beerra man ö Jwøki ni wø bëëdö Dhayan ni piem jiye ma jø Icriel, ni ö jø Icrielli, ni beege nyïïkwaac Jeekap, ni mïn yïthge kanyo ö Jwøki noo dwøk bëëtö marge kare. ",
                    "ID": "6"
                }
            ]
        },
        {
            "ID": "OT:PSA.54",
            "name": "Dut Pwøc 54",
            "song": "Dudi 54",
            "author": "Manøgø beeye duut Deebit, mana caae kanya ö jø Dhip na öge kuna caange gø jï Cøøl, ni «Deebit ree ee kan buutwa.»",
            "text": [
                {
                    "title": "Duut Mo Kwaca Jwøk Kiper Nee Nyïïmän Bööte",
                    "text": "Wui Jwøk, køny aani ki køør nyeŋŋï, ni ŋunnï aani ki køør teek marï.",
                    "ID": "1"
                },
                {
                    "text": "Wui Jwøk, wïny lam mara, ni cegï ïthï ki luup mo wø cara.",
                    "ID": "2"
                },
                {
                    "text": "Kiper juurre rege anø thïïŋge dëëra, ni ö jøøa no ogäy ni cacge man raanyge jwïëya, jø wø bäŋ gïn caarge kiperï, ï na Jwøk.",
                    "ID": "3"
                },
                {
                    "text": "Adïëri møn, Jwøk beeye dïkunyi mara, ni bee eni ni wø en jwïëya cere.",
                    "ID": "4"
                },
                {
                    "text": "Nyïïmänna ocunne kiper gïïa reyø na tïïcge, ni raany geni, kiper mare adïëri.",
                    "ID": "5"
                },
                {
                    "text": "Wui Wuuö Jwøk, olämi cïba cïbö jïrï ki met ec, ni pwøa nyeŋŋï, kiper ï beer.",
                    "ID": "6"
                },
                {
                    "text": "Kiper aana kønyï yïth gïïa leth bëët, ni jooda nyïïmänna ni geno böötö. ",
                    "ID": "7"
                }
            ]
        },
        {
            "ID": "OT:PSA.55",
            "name": "Dut Pwøc 55",
            "song": "Dudi 55",
            "author": "Manøgø beeye duut Deebit.",
            "text": [
                {
                    "title": "Duut Mo Cäänö Kaper Ŋata Døø Dëër Nyawatge",
                    "text": "Wui Jwøk, wïny lam mara, ni ba taagï kwac mara.",
                    "ID": "1"
                },
                {
                    "text": "Cek ïthï ni wïnynyï mara. Wïïa ree ee cwödhö ka acaara, ni ö wïïa ni kier ree,",
                    "ID": "2"
                },
                {
                    "text": "ki dööt nyïïmänna, ki jøøa reyø ni wø thiel aani piny; kiper gena kän bääta ki gïï mo leth, ni gootge ni mänge ki aani.",
                    "ID": "3"
                },
                {
                    "text": "Cwïnya apädhö ki pädhö mo dwøŋ døc, ni lwäya ki lwäc thøø.",
                    "ID": "4"
                },
                {
                    "text": "A bëëdö naa lwäär ni dëëra kwanynyi, ni ö lwärri mo dwøŋ døc ni bööt aani.",
                    "ID": "5"
                },
                {
                    "text": "Ni kööa ki cwïnya, ni «Doo na jïra da bwöm kaamar akuuru ennø, a doo määta kanymør naa jïta ki jwöm.",
                    "ID": "6"
                },
                {
                    "text": "Ka adïëri møn, a doo reŋŋa kany mo bäär, ni bëëda dï paap jaak.",
                    "ID": "7"
                },
                {
                    "text": "A doo laar läät kany kana raa yie, nee kara tïme ni bäär ki geni ni wø räänyö kaawat man wø tïïc jamø ka atuunna.»",
                    "ID": "8"
                },
                {
                    "text": "Wui Wuuö Jwøk, raany acaare moge, ni pääï dhøkge, kiper gïï mo leth ki lenye ajooda ni tägö dï pääny.",
                    "ID": "9"
                },
                {
                    "text": "Waŋcäŋ ki wäär ge bëëdö ni ge wïdö dï kiir mar pääny, ni beeye kany wø bëëdö ni temma gïï mo leth ki jap rääö yie,",
                    "ID": "10"
                },
                {
                    "text": "na aranya ena yie kiree, këël ŋwöny jiy ki cwøk, ba aay dï uutjïëthe moe.",
                    "ID": "11"
                },
                {
                    "text": "Doo na beeye nyimänna na jøøŋ aani, doo løny jïra ki man jïënya luumme; doo na beeye ŋat mo män ki aani na tïïc dëëre ni dwøŋ bääta, doo løny jïra ki man kana raa ki gøøni.",
                    "ID": "12"
                },
                {
                    "text": "'Ba beeye ï na näk röömi ki aani kiree, ŋato näk aano dwätö ki gøøni, na nyawatwa mana ŋäcwa cwïnywa ki gø,",
                    "ID": "13"
                },
                {
                    "text": "ni wara wääwa ki waac mo met ki gø na aciel, ni wara cääthwa Øt Jwøk ki gø na aciel ni wa ena dï lwaak mo dwøŋ.",
                    "ID": "14"
                },
                {
                    "text": "Beerra man cwöp thøøe dëët nyïïmänna, ni leeŋ ge yi bwörö ni ge poot kwøw; kiper raay atïmö ni bëëdö kany wø bëëtge yie.",
                    "ID": "15"
                },
                {
                    "text": "'Ba aani, Wuuö Jwøk cwøla cwølø, ni ö eni ni køny aani.",
                    "ID": "16"
                },
                {
                    "text": "A wø lämö naa jwöŋö ka abøøya ka amöölla ki dhöör, ni ö eni ni wïny dwøra.",
                    "ID": "17"
                },
                {
                    "text": "Këël na bëëde ni da jiy mo thööth mo män ki aani, eni, a käle wøk ni bäŋ gïn mo otägö dëëra ki yi leny mano këël ki aani.",
                    "ID": "18"
                },
                {
                    "text": "Jwøk, ni beeye na wää pinynyi cøøn, lam mara di wïnynyö ni jääl geni; kiper gena jiy mo bëëtö marge ba wiilge, ni ge ba lwäär ki Jwøk.",
                    "ID": "19"
                },
                {
                    "text": "Nyawatwa aöö maal bäät jøøa bëëdö ki bëët-mëër ki eni, ni raany gïna tuude ki geni.",
                    "ID": "20"
                },
                {
                    "text": "Luumme jööm ni kaala maar dhieŋ, 'ba cwïnye poot caara leny. Luupe pøøth ni kaala maaw, 'ba bëëdö ni beth kaamar opëëllö.",
                    "ID": "21"
                },
                {
                    "text": "Gïna peek na en bäätï cïp cer Wuuö Jwøk, køøre ï kønye kønyø; eni, ba løny jïre ki man wëëk ŋat mo mare adïëri pädhö.",
                    "ID": "22"
                },
                {
                    "text": "'Ba ïïni na Jwøk, jiy mo wø nääö ki jiy, ki jø cwøk, geno tïïyï nee laarge thøø ni nïne moge poot kär päŋ. 'Ba aani, a bëëdö naa ŋäätha ïïni. ",
                    "ID": "23"
                }
            ]
        },
        {
            "ID": "OT:PSA.56",
            "name": "Dut Pwøc 56",
            "song": "Dudi 56",
            "author": "Manøgø beeye duut mana cak Deebiti kanya magi ya jø Pilitinni Gëth. (1 Camiel 21:10-15)",
            "text": [
                {
                    "title": "Duut Mar Ŋat Mo Ŋäätha Jwøk Kiper Nyïïmänne",
                    "text": "Wui Wuuö Jwøk, køny aani ki køør mëër marï, kiper da jiy mo caanna aani, naa ege öölö cooth ki leny.",
                    "ID": "1"
                },
                {
                    "text": "Nyïïmänna atïmö ni thööth, ni ge bëëdö ni ge caanna aani cooth, ni ge manynya leny ki aani ni ge töödö.",
                    "ID": "2"
                },
                {
                    "text": "'Ba kany wø lwäya, a wø bëëdö naa ŋäätha ïïni.",
                    "ID": "3"
                },
                {
                    "text": "Bee ï Jwøk ni wø luumme pwøa, ni bee ï Jwøk ni wø ŋäädha naa ba lwäyi. ?Aŋø, dhaanhø jaak, agïnaŋø noo tïïe dëëra?",
                    "ID": "4"
                },
                {
                    "text": "Cooth dhaa kat jiyi katø, ni gïï wø caarge bëët kipera beege gïï mo reyø.",
                    "ID": "5"
                },
                {
                    "text": "Dhøkge wø tuutge tuudö, ni lepge aani; køør tieta wø raŋge raŋŋø, ni ge koora aani naa 'näkge.",
                    "ID": "6"
                },
                {
                    "text": "Wui Wuuö Jwøk, jääl jøøgø ki køør gïna baacge, ni raanynyï geni ki wëër marï.",
                    "ID": "7"
                },
                {
                    "text": "Kwöra wïïra yïthge bëët ŋäyï; beerra man kanï pï nyeŋŋa yi wïlli marï, niï caara kïmmö mara.  ?Aŋø, gïïa tägö dëëra bëët paa iï göörö yi wëëlö marï?",
                    "ID": "8"
                },
                {
                    "text": "'Ba dïcäŋ wø kwaa ïïni, nyïïmänna wø puta døø ŋäthge. Ŋääa møn ni ï na Jwøk, ï ena kura.",
                    "ID": "9"
                },
                {
                    "text": "Bee ï Jwøk ni wø luumme pwøa; bee ï Wuuö Jwøk ni wø luumme pwøa møn;",
                    "ID": "10"
                },
                {
                    "text": "bee ï Jwøk ni wø ŋäädha naa ba lwäyi. ?Aŋø, dhaanhø jaak, agïnaŋø noo tïïe dëëra?",
                    "ID": "11"
                },
                {
                    "text": "Wui Wuuö Jwøk, gïïa kööŋa ki geni bëët na en bääta otïïa jïrï, ni cïpa jïrï ko olämme mo dwøk met ec.",
                    "ID": "12"
                },
                {
                    "text": "Kiper aana piemï cer thøø, ni cømï tieta naa ba pädha, naa cäädha nyïmï, ï na Wuuö Jwøk, yi tar mar kwøw.",
                    "ID": "13"
                }
            ]
        },
        {
            "ID": "OT:PSA.57",
            "name": "Dut Pwøc 57",
            "song": "Dudi 57",
            "author": "Manøgø beeye duut Deebit mana caae kanya reeŋe ni ŋwieya Cøøl, ni kan ree øt kïdi.",
            "text": [
                {
                    "title": "Duut Mo Ŋäätha Jwøk Kiper Køny",
                    "text": "Wui Jwøk, køny aani, køny canna, kiper raa yaa kan buutï. Dëëra kana tiet bwöpï këël mano ö gïna lethi noo pöödhe.",
                    "ID": "1"
                },
                {
                    "text": "A jwöŋö dëër Jwøa Dwøŋ ni en Maal, Jwø wø tïïc jammi bëët nee thurge karge jïra.",
                    "ID": "2"
                },
                {
                    "text": "Eni køny di jääŋŋö ki maal ni køny aani, ni jook jø wø thiel aani piny. Jwøk mëër mare ni wø ba jøøl ka adïëri mare di jääŋŋö.",
                    "ID": "3"
                },
                {
                    "text": "Aani, a caala dhaanhø mo ena dï ŋuuwe, naa bëëdö dï jiy mo owär kaamar cwëënyi, ni beege nyïïmänna ni wø lakge beth ni caala tøøŋi ka athëëre, ni lëëpge beth ni caala opëëllö.",
                    "ID": "4"
                },
                {
                    "text": "Wui Jwøk, ï bëëdö ni karï dwøŋ døc, na ajiem marï ena bäät piny bäre.",
                    "ID": "5"
                },
                {
                    "text": "'Ba nyïïmänna, abïëp anø cekge kipera, ni ö cwïnya ni pädhe. Gena kunyö ki buur mo dwøŋ øtjööra, ni ö geni ki dëëtge ni päthge yie.",
                    "ID": "6"
                },
                {
                    "text": "Wui Jwøk, a bëëdö ni cwïnya ena køørï; cwïnya bëëdö ni ena køørï møn, naa wär ki dudi naa pwøya ïïni.",
                    "ID": "7"
                },
                {
                    "text": "Päyï, ïïni na jwïëya, ni päyu, u na thøme 'moa; aani, øw nyïïa nyïïö nee laar ruuö ki duuda.",
                    "ID": "8"
                },
                {
                    "text": "Wui Wuuö Jwøk, met ec duua duuö jïrï dï jiy bëët, ni wära ki dut pwøc jïrï dï wïth juurre.",
                    "ID": "9"
                },
                {
                    "text": "Kiper mëër marï ni wø ba jøøl dwøŋ døc no okëët maal, na adïëri marï okëët nyeŋ pøøl.",
                    "ID": "10"
                },
                {
                    "text": "Wui Jwøk, ï bëëdö ni karï dwøŋ døc, na ajiem marï ena bäät piny bäre. ",
                    "ID": "11"
                }
            ]
        },
        {
            "ID": "OT:PSA.58",
            "name": "Dut Pwøc 58",
            "song": "Dudi 58",
            "author": "Manøgø beeye duut Deebit.",
            "text": [
                {
                    "title": "Duut Mo Kwaca Jwøk Nee Jøøa Reyø Jääle",
                    "text": "?Aŋø, uuni na kwääri, u ŋudö møn ki ŋøl mana näk adïëri?  ?A luup jiy ŋøllu ŋølø na karge?",
                    "ID": "1"
                },
                {
                    "text": "Jïre bäär, kiper u caara gïï mo reyø ki yïth cwïnynyu, nou tïïö ki ceŋŋu ki gïï mo reyø bäät piny.",
                    "ID": "2"
                },
                {
                    "text": "Jøøa reyø, ki mana nywøl ge cøøn, ge bëëdö ni geno gaa wøk, ni ge cara tööt; geno bääyö cøøn ki mana öge wøk ki yïth mëëkge.",
                    "ID": "3"
                },
                {
                    "text": "Dhøkge reyø ni caala cïm mar thwöl, ni ge caala olwierø ni wø dhïŋ ïthe, ni tïïc dëëre na miiŋ,",
                    "ID": "4"
                },
                {
                    "text": "kiper nee dööt jø wø tuuk ki thwöre nee ba wïnynye, këël jøøgø nyeŋge doo reegø nidïï, döötge ba wïnyge.",
                    "ID": "5"
                },
                {
                    "text": "Wui Jwøk, tøc lak jøøa reyø. Wui Wuuö Jwøk, tëëŋ lwönni moge wøk, ge ni caal ŋuuwe yøø.",
                    "ID": "6"
                },
                {
                    "text": "Beerra man rwäänyge kaamar pïï mo oøyø, ni tïm athëëre moge ni bäŋ tøøŋi wïthge kany wø thööthge.",
                    "ID": "7"
                },
                {
                    "text": "Beerra man tïmge kaamar nyilaal mo onimany ec, ni tïmge kaamar nyilaal mo obwön wøk, mo cäŋ käre joodø.",
                    "ID": "8"
                },
                {
                    "text": "Jwøk jøøgø pudhe wøk kaamar acïrra kany mo kärge dïëdö, ni raany geni ki køør wëër mare.",
                    "ID": "9"
                },
                {
                    "text": "Ŋata beer yie omïnni kanyo joot gø ni kwör di coolø, ni lwøk tiete ki rem jøøa reyø.",
                    "ID": "10"
                },
                {
                    "text": "Køøre jiy oköö, ni «Ka adïëri møn, jøøa beyø da gïn mo beer mo jootge joodø møn; kare møn, Jwøk nutö ni ŋudö bäät piny.» ",
                    "ID": "11"
                }
            ]
        },
        {
            "ID": "OT:PSA.59",
            "name": "Dut Pwøc 59",
            "song": "Dudi 59",
            "author": "",
            "text": [
                {
                    "title": "Duut Mo Kwaca Jwøk Nee Dhaanhnhe Pieme Ceŋ Nyïïmän",
                    "text": "Wui, ï na Jwøk mara, piem aani ceŋ nyïïmänna; gwøk aani ceŋ jø wø ö maal bääta.",
                    "ID": "1"
                },
                {
                    "text": "Piem aani ceŋ jø wø tïïö ki gïï mo reyø, ni gwøgï aani ceŋ jø wø many 'näk ki jiy.",
                    "ID": "2"
                },
                {
                    "text": "Wui Wuuö Jwøk, ka adïëri møn, jøøa bäätge teek, geno nø mør piny jööra; ni ge manynya man tïïge ki gïï mo leth dëëra, ni paa kiper ni da gïn mo yaa baaø wala raay mo yaa tïïö.",
                    "ID": "3"
                },
                {
                    "text": "Aani bäŋ gïn mo yaa baaø, 'ba ge wø laara reŋ kuna jiiŋge dëëtge kipera. Ï na Jwøk, ö maal ni raŋï gïna tägö dëëra, ni kønyï aani.",
                    "ID": "4"
                },
                {
                    "text": "Wui Wuuö Jwøk, Jwø Icriel, ï na wïth jammi bëët, päyï ni jäälï wïth juurre bëët; jø wø kaam gïï mo reyø kär wëënnï.",
                    "ID": "5"
                },
                {
                    "text": "Jøøgø, wø tïme na abøøya, ge wø duuö, ni ge ŋärö kaamar guu, ni wïrge dï pääny.",
                    "ID": "6"
                },
                {
                    "text": "Luup mo reyø wø dhääge wøk jaak, ni dhøkge beth kaamar opëëllö, kiper ge köö ki cwïnyge, na «?Aŋa ni wïny gø?»",
                    "ID": "7"
                },
                {
                    "text": "'Ba ïïni na Wuuö Jwøk, ï ŋeethø bäätge, ni taagï gïr wïth juurre bëët.",
                    "ID": "8"
                },
                {
                    "text": "Ï na teek mara, a bëëdö naa raŋŋa jïrï,  kiper bee ïïni na kar gwøk røk jïra.",
                    "ID": "9"
                },
                {
                    "text": "Jwøk ni wø mëër mare ba jøøl obwödhö nyïma, ni tïïc aani nee nyïïmänna jooda ni geno böötö.",
                    "ID": "10"
                },
                {
                    "text": "'Ba ï na Wuuö Jwøk, ni bee ï na kwöt leny marwa, kär ge 'nägï, kiper kanymør wïth jiya wïl; tïïc ge nee ge thääcge ki køør teek marï, ni dwøgï wïthge piny.",
                    "ID": "11"
                },
                {
                    "text": "Beerra man cegï ge ka atöör marge, ki raay mo dhøkge ki luup mo wø cur dhøkge, ki luup tööt mo wø carge, ka acïëni marge.",
                    "ID": "12"
                },
                {
                    "text": "Beerra man thöörï geni ki wëër, nee bäŋe gøøni mo dööŋ këët, kiper nee ŋäc bäät pinynyi bäre ni Jwøk beeye kwäärö bäät nyïïkwaac Jeekap.",
                    "ID": "13"
                },
                {
                    "text": "Jøøgø, wø tïme na abøøya, ge wø duuö, ni ge ŋärö kaamar guu, ni wïrge dï pääny.",
                    "ID": "14"
                },
                {
                    "text": "Ge wø wïïrö ni ge caya cam, ni ŋurge kany wø näk mo ge kär jäŋ.",
                    "ID": "15"
                },
                {
                    "text": "'Ba aani, aano wär ki duut kiper teek marï, ni yia met ka amöölla ni dwøra ena maal, naa wär kaper mëër marï ni wø ba jøøl, kiper ïïna bëëdö na kar gwøk røk jïra, na kar kan røk kany wø dee gïï mo leth dëëra.",
                    "ID": "16"
                },
                {
                    "text": "Wui ï na teek mara, a wär ki duut jïrï naa pwøya ïïni, kiper ï bëëdö na kar gwøk røk jïra, ï na Jwøk, ni wø nyooth mëër marï ni wø ba jøøl jïra.",
                    "ID": "17"
                }
            ]
        },
        {
            "ID": "OT:PSA.60",
            "name": "Dut Pwøc 60",
            "song": "Dudi 60",
            "author": "Manøgø beeye duut Deebit mana caae kanya këëde ki jø Aram-Naarim ki jø Aram-Dhöba, ni ö Jöapi ni døøe ni 'näk jø Ëdöm ma kume apaar kurriiø yi Goor Acäbö.",
            "text": [
                {
                    "title": "Duut Mo Kwaca Jwøk Nee Jiye Pieme",
                    "text": "Wui Jwøk, waana kwierï, ni raanynyï waani; ïïna bëëdö ni ïïno gootø ki waani; 'ba ennø, dwøk bëëtö marwa kare.",
                    "ID": "1"
                },
                {
                    "text": "Dïjäŋ piny atïïyï møn, ni ö pinynyi ni kaaŋŋe; 'ba cäŋ kwöra kaaŋŋø mwönnö, kiper piny atïmö ni muuŋŋö.",
                    "ID": "2"
                },
                {
                    "text": "Wa na jiyï, waana mooyï ki bëëtö mo teek, ni mooyï wa ki køøŋ nyïïomøki mo na maathwa gø waana put bøømmø.",
                    "ID": "3"
                },
                {
                    "text": "'Ba ïïna cïpö ki bëëra na nyuudhi jï jø wø lwäär ki ïïni, kiper nee dëëtge cooŋge na aciel lage kiper adïëri marï.",
                    "ID": "4"
                },
                {
                    "text": "Wïny marwa ni piemï waani ki køør teek badï, kiper nee waani na mëërï ki geni nee wa piem.",
                    "ID": "5"
                },
                {
                    "text": "Jwøk acäänö ni ena kar bëëtö mare na en kur keere, ni kööe, «Ŋøøp Cekam pääŋŋa pääŋŋö ni mïn yia, ni pääŋŋa ŋøøp Goor Cuköt thuwø.",
                    "ID": "6"
                },
                {
                    "text": "Ŋøøp Gelät beege 'moa, ni ö ŋøøp Maneeca ni näkge 'moa thuwø; jø tuuŋ Ipariem perge leth ni caala cöör nywïënyö mara, ni jø tuuŋ Juuda beege jø wø kïth ciik 'moa bäät tïïc. ",
                    "ID": "7"
                },
                {
                    "text": "'Ba jø Möap caala gïn wø lööga yie, ni ö warø mara ni leeŋa gø yi po jø Ëdöm, ni kwöŋŋa bäät jø Pilitin ni dwøra ena maal kanyo bööta geni.»",
                    "ID": "8"
                },
                {
                    "text": "?Wui Jwøk, aŋa noo mooc aani ki teek naa dønynya yi pääny mana teek, noo bwøth aani naa këëda ki jø Ëdöm?",
                    "ID": "9"
                },
                {
                    "text": "?Wui Jwøk, aŋø, waana kwierï møn ennø, niï ba ci baŋ leny këët ki jø leny mowa?",
                    "ID": "10"
                },
                {
                    "text": "Køny waani ceŋ nyïïmän, kiper køny mar dhaanhø bäŋ gïn mo duue",
                    "ID": "11"
                },
                {
                    "text": "Teek dïïm ojootwa baŋ Jwøk, ni bee eni noo bööt nyïïmän mowa. ",
                    "ID": "12"
                }
            ]
        },
        {
            "ID": "OT:PSA.61",
            "name": "Dut Pwøc 61",
            "song": "Dudi 61",
            "author": "Manøgø beeye duut Deebit.",
            "text": [
                {
                    "title": "Duut Mo Kwaca Jwøk Nee Dhaanhe Gwøe",
                    "text": "Wui Jwøk, wïny oduuru mara, ni cegï ïthï ki lam mara.",
                    "ID": "1"
                },
                {
                    "text": "Aani, a cøøra ïïni kany bëëda ni kara bäär ki paac en, ni cwïnya opädhö. Kan aani buutï, ï na teek,",
                    "ID": "2"
                },
                {
                    "text": "kiper ï wø bëëdö na kar kan røk jïra, ni nägï kar gwøk røk jïra kiper nyïïmänna.",
                    "ID": "3"
                },
                {
                    "text": "Tïïc aani naa bëëda kar bëëtö marï na bäre bäre, ni kana raa tiet bwöpï.",
                    "ID": "4"
                },
                {
                    "text": "Ï na Jwøk, gïïa kööŋa ki ge ri lam awïnynyï, ni gïï wø cïpï jï jø wø lwäär ki ïïni acïpï jïra.",
                    "ID": "5"
                },
                {
                    "text": "Meet nïr kwøw mo nyeya, ni këët cwiiri moe ri beenhnhe moo ööi.",
                    "ID": "6"
                },
                {
                    "text": "Beerra man bëët nyeya na bäre bäre nyïmï, ï na Jwøk, ni gwøgï eni ki køør mëër marï ni wø ba jøøl ka adïëri marï.",
                    "ID": "7"
                },
                {
                    "text": "Køøre aano wär ki duut naa pwøya nyeŋŋï cooth, nee gïïa kööŋa ki geni tïïa ki yïth nïne bëët. ",
                    "ID": "8"
                }
            ]
        },
        {
            "ID": "OT:PSA.62",
            "name": "Dut Pwøc 62",
            "song": "Dudi 62",
            "author": "Manøgø beeye duut Deebit.",
            "text": [
                {
                    "title": "Duut Mo Ŋäätha Køny Mar Jwøk",
                    "text": "Aani, a bëëdö naa raŋŋa jï Jwøk keere naa lïŋö, kiper køny mara ööi ka baŋe.",
                    "ID": "1"
                },
                {
                    "text": "Bee eni keere na teek mara na dïkunyi mara, ni ena kar gwøk røk jïra, ni tïm cwïnya ni ba bööi këët.",
                    "ID": "2"
                },
                {
                    "text": "?Aŋø, u bëët, a këël kany mo nyïëdi nø noo bëëdu nou tuuŋŋa dhaanhø, ki man raanynyu gø, kaamar kiir mo dëëre ee nyaaŋø wala kal mo nhønhnhi?",
                    "ID": "3"
                },
                {
                    "text": "Man wø caarru keere beeye ki man gøøu dhaanhø piny kare na näk eno wøørø yie, ni yïthu wø met ka caan tööt, ni u wø gwëëdhö ka dhøgu, 'ba u cïënö ki cwïnynyu.",
                    "ID": "4"
                },
                {
                    "text": "Aani, a doo bëëdö naa raŋŋa jï Jwøk keere naa lïŋö, kiper a bëëdö naa ŋäätha eni.",
                    "ID": "5"
                },
                {
                    "text": "Bee eni keere na teek mara na dïkunyi mara, ni ena kar gwøk røk jïra, ni tïm cwïnya ni ba bööi këët.",
                    "ID": "6"
                },
                {
                    "text": "Køny mara ka ajiem mara jooda baŋ Jwøk, ni teek mara ki kar kan røk mara beeye Jwøk.",
                    "ID": "7"
                },
                {
                    "text": "Dïbwör bäre, bëëdu nou ŋäätha eni cooth, ni kälu gïïa en cwïnynyu wøk jïre; kiper Jwøk beeye kar kan røk marø.",
                    "ID": "8"
                },
                {
                    "text": "Jø bäät piny bëët caala jam dhøk jaak; këël jøøa kwörge døøŋŋø ki moa kwörge bäŋgø bëët, bäŋ karge. Ni näk mo ge kïtha bäät gïr røm, ge ba peek; këël mo rwöpa ge bëët cøøn, jööt marge kaala jööt mar jam dhøk.",
                    "ID": "9"
                },
                {
                    "text": "Kär jöör møt ŋääthu, ni ba ŋääthu jammi mo jootu ka køør kwal. Ni näk jap kwär otïmö ni thööth jïïu, kär cwïnynyu këëllu køørge.",
                    "ID": "10"
                },
                {
                    "text": "Jwøk acäänö yie aciel, ni luup moa wïnynya beege luup ariiø mo perge leth, ni beege ni teek ena cer Jwøk,",
                    "ID": "11"
                },
                {
                    "text": "ni mëër man wø ba jøøl käla baŋe. Kiper ïïni na Wuuö Jwøk, ŋati man nø wø cunnï cunnö ki køør tïïe moe. ",
                    "ID": "12"
                }
            ]
        },
        {
            "ID": "OT:PSA.63",
            "name": "Dut Pwøc 63",
            "song": "Dudi 63",
            "author": "Manøgø beeye duut Deebit mana caae kanya en dï paap Juuda.",
            "text": [
                {
                    "title": "Duut Ŋat Mo Lääŋŋa Jwøk",
                    "text": "Wui Jwøk, beeye ïïni na Jwøk mara; a wø manynya køørï. A bëëdö naa manynya ïïni kaawat man wø manynya pïï ni aano 'näk riewi. A bëëdö naa lääŋŋa ïïni paap, kany ni bëëdö no otal ni bäŋ pïï yie en.",
                    "ID": "1"
                },
                {
                    "text": "Jïrï araŋa kar bëëtö marï na en kur keere, kiper nee teek marï ka ajiem marï jooda.",
                    "ID": "2"
                },
                {
                    "text": "Ï pwøa pwøø ki dhaa, kiper mëër marï ni wø ba jøøl letha pere ki kwøw;",
                    "ID": "3"
                },
                {
                    "text": "a bëëdö naa pwøya ïïni ki yïth nïr kwøwa bëët, ni thaaŋa ceŋŋa maal naa lama ïïni.",
                    "ID": "4"
                },
                {
                    "text": "Yia atïmö ni met kaamar dhaanhø mo ojäŋ ki cam mo met, ni wära ni yia met naa pwøya ïïni.",
                    "ID": "5"
                },
                {
                    "text": "Kany wø para ïïni naa ena kar niine mara, ï lääŋŋa lääŋŋö ki dï wäär bäre.",
                    "ID": "6"
                },
                {
                    "text": "A wär ki dudi ni yia met tiet bwöpï, kiper ï bëëdö na dïkunyi mara,",
                    "ID": "7"
                },
                {
                    "text": "A bëëdö ni aano göök dëërï, naa iï jølø ki cer cwïïï.",
                    "ID": "8"
                },
                {
                    "text": "'Ba jø wø many man raanyge jwïëya, ge cøøa piny tiet ŋøøm.",
                    "ID": "9"
                },
                {
                    "text": "Geno cïp ceŋ jøw 'näk geni ko opëëlle, ni tïmge na cam jï odïï.",
                    "ID": "10"
                },
                {
                    "text": "'Ba nyeya yie omïnni ki Jwøk, ni ö jø wø kööŋ ŋëët Jwøk bëët ni kanyge; 'ba jø wø cäänö ki tööt, dhøkge omec. ",
                    "ID": "11"
                }
            ]
        },
        {
            "ID": "OT:PSA.64",
            "name": "Dut Pwøc 64",
            "song": "Dudi 64",
            "author": "Manøgø beeye duut Deebit.",
            "text": [
                {
                    "title": "Duut Mo Kwaca Jwøk Nee Dhaanhnhe Kønye Ceŋ Nyïïmän",
                    "text": "Wui Jwøk, wïny dwøra ki gïï cäda kiperge ii;  køny aani naa ba lwäya ki nyïïmänna.",
                    "ID": "1"
                },
                {
                    "text": "Gwøk aani ki gïï wø tuut jøøa reyø kipera, ni gwøgï aani ceŋ jø wø tïïö ko okiera,",
                    "ID": "2"
                },
                {
                    "text": "jø wø lëëpge ege paa ni beth ni caala opëëllö, ni wø lëëpge coony baŋ dhaanhø kaamar athëëre.",
                    "ID": "3"
                },
                {
                    "text": "Ge caala jiy mo omøør piny mo ge thööya ŋat mo mare adïëri, jø wø laar dhaanhø thööyö ni ge ba lwäär.",
                    "ID": "4"
                },
                {
                    "text": "Dhøkge wø tuutge tuudö nee gïï mo reyø tïïcge na aciel, ni cäänge ki man cïïge ka abïëp, ni ge cädö ki cwïnyge ni bäŋ ŋat joot geni.",
                    "ID": "5"
                },
                {
                    "text": "Ge cädö ki man tïïge ki gïn mo raac, ni tïïcge ka køør riek waŋ marge, kiper acaara mar dhaanhø ki gïïa en cwïnye ba joot.",
                    "ID": "6"
                },
                {
                    "text": "'Ba geno këër Jwøki ka atheerø mare, ni put dëëtge jïtö ki ŋwiili.",
                    "ID": "7"
                },
                {
                    "text": "Luup moge odwøk Jwøki wïthge, ni kïth ge yi ränynyö, ni ö jø wø joot geni bëët ni buuge geni.",
                    "ID": "8"
                },
                {
                    "text": "Køøre jiy bëët otïmö ni lwäär; ni ö gïna tïïc Jwøki ni køpge gø, ni cätge kiper tïïe moe.",
                    "ID": "9"
                },
                {
                    "text": "Ŋata mare beer yie omïnni ki Wuuö Jwøk, ni kan dëëre buute, ni ö jøøa cwïnyge thïïŋ bëët ni kanyge. ",
                    "ID": "10"
                }
            ]
        },
        {
            "ID": "OT:PSA.65",
            "name": "Dut Pwøc 65",
            "song": "Dudi 65",
            "author": "Manøgø beeye duut Deebit.",
            "text": [
                {
                    "title": "Duut Mo Cäänö Kaper Gïï Wø Beyø Ni Wø Tïïc Jwøki",
                    "text": "Wui Jwøk, jiy wø bëëdö ni ge pwøya ïïni Dhayan,  ni ö gïïa kööŋge ki ge ni cïpge ge jïrï.",
                    "ID": "1",
                    "comment":"Dhayan beeye nyeŋ kïdi mana näk Øt Jwøk Mana Dwøŋ ogeer bääte Jerucalem. Ki kwör møøk Jerucalem di cwølø ni Dhayan."
                },
                {
                    "text": "Ïïni ni wø wïny lam, dhaanhø bäre ööa baŋï.",
                    "ID": "2"
                },
                {
                    "text": "Raay atïmö ni manynya man böötge waani, 'ba ïïni gïïa bacwa awëënnï.",
                    "ID": "3"
                },
                {
                    "text": "Gwïëth en jï ŋat wø jierï ni wø kälï buutï kiper nee bëëde kar bëëtö marï. Wa puta jäŋö ki japa beyø na en yi ødï, ni beeye kar bëëtö marï na en kur keere.",
                    "ID": "4"
                },
                {
                    "text": "Wui Jwøk, ï na dïkunyi marwa, lam marwa wø løgï løø jïwa ki køør adïëri marï, ki køør tïïe moï ni wø rëëm ec. Beeye ïïni ni wø ŋääth jø bäät pinyi bëët, këël moa en kwör mo bäyö løø näpa døøŋŋø løøga.",
                    "ID": "5"
                },
                {
                    "text": "Beeye ïïni na cwääc kïte ki teek marï, niï nyootha teek marï.",
                    "ID": "6"
                },
                {
                    "text": "Beeye ïïni ni wø jook lwör mar näpa døøŋŋø, ni wø jook athage moge, ni nigebäc; këël okiera mar jiy wø joogï jooø.",
                    "ID": "7"
                },
                {
                    "text": "Jiy mo wø bëëdö kwör mo bäyö, ge lwäyö ki nyuuthe moï moa näk rëëma ec. Jø wø bëëdö jï løø kur tuul-cäŋ ki jï løø kur pänh-cäŋ, geno tïïyï niï pwøcge ni döötge ena maal.",
                    "ID": "8"
                },
                {
                    "text": "Piny wø liimï liimø ni jääŋŋï køth, ni tïïyï ŋøøm ni beyø ni jammi ciek yie. Näm moï wø pääŋï pääŋö ki pïï; ni cïpï caammi jï jiy,  moa näk iï nø jiiŋŋø kiperge.",
                    "ID": "9"
                },
                {
                    "text": "Kwöra näk opuurö wø jwøyï jwøø, ni päärï wïth ŋøøm ni röömi, ni døøŋï gø ki køth ni tïme ni jööm, ni gwïëthï gïï wø tuy yie.",
                    "ID": "10"
                },
                {
                    "text": "Ki yi cwiir cooth ï wø cïpö ki caammi mo beyø mo wø ciek, ni ö orööge ni päŋge ki caammi ni tïmge ni ge øya piny jöö jaak.",
                    "ID": "11"
                },
                {
                    "text": "Pwöla otuy ki luum mo pulli, ni tïm thuuri ni mïërö ni ec met ki ge.",
                    "ID": "12"
                },
                {
                    "text": "Ni tïm pwöla ni päŋ ki dïëk, ni røm gøli bëët ki beel, ni ö jiyi ni kwöŋge ni ge wär ki dudi ni yïthge met. ",
                    "ID": "13"
                }
            ]
        },
        {
            "ID": "OT:PSA.66",
            "name": "Dut Pwøc 66",
            "song": "Dudi 66",
            "author": "",
            "text": [
                {
                    "title": "Duut Mo Pwøca Jwøk Kiper Gïïa Tïïe",
                    "text": "U ni en bäät piny bäre, pwøyu Jwøk ni döötu ena maal ni mïn yïthu.",
                    "ID": "1"
                },
                {
                    "text": "Wärru ki dudi nou jiema nyeŋŋe, ni cïpu pwøc jïre ni wøørru eni.",
                    "ID": "2"
                },
                {
                    "text": "Caannu jï Jwøk, ni «Tïïe moï rëëma yïth jiy. Ki køør teek marï na dwøŋ døc, nyïïmän moï dëëtge atïmö ni kwanynyi nyïmï.",
                    "ID": "3"
                },
                {
                    "text": "Jø bäät piny bëët ï wøørge wøørø, ni wärge ki dut pwøc jïrï, ni ge pwøya nyeŋŋï.»",
                    "ID": "4"
                },
                {
                    "text": "Ööu ni neennu gïïa tïïc Jwøki, ni beege tïïe mo rëëma ec moa tïïe dï jiy.",
                    "ID": "5"
                },
                {
                    "text": "Naama dwøŋ apääŋŋe ki dï gø, ni dööŋe no otal, ni put jiyi ŋut løøga ki piny jaak. Kiper manøgønø, beerra man mïn yïthø ki eni.",
                    "ID": "6"
                },
                {
                    "text": "Eni bëëdö na wïth jiy na bäre bäre ki køør teek mare, ni nyeŋŋe ena bäät wïth juurre; 'ba ennø, kär dee jø ageem mo tïŋa wïthge maal bääte.",
                    "ID": "7"
                },
                {
                    "text": "Dïbwör bäre, pwøyu Jwøk marø, nee pwøc man wø pwøyu eni ki gø wïnynyi.",
                    "ID": "8"
                },
                {
                    "text": "Bee eni ni wø gwøk øøni nøø bëëdö ni ø kwøw, ni bee eni ni wø ba wëëk tietø ceec.",
                    "ID": "9"
                },
                {
                    "text": "Wui Jwøk, waana päärï, kaawat man wø twøn gwel-bïrö kany wø leenyi, nee mana beer joot.",
                    "ID": "10"
                },
                {
                    "text": "Waana kïthï kar twöc, ni kïthï bäätwa ki tëër mo peek.",
                    "ID": "11"
                },
                {
                    "text": "Jiy awëëgï wääth bäätwa, ni cørwa dï maac ni cääthwa yïth pïï; 'ba waana kälï wøk ni cïbï wa kar bëëtö mo beer.",
                    "ID": "12"
                },
                {
                    "text": "Aani, a ööa yi øtø marï naa käädö ko olämme mo wø waaŋ bäre, ni cïba gïïa kööŋa ki ge jïrï,",
                    "ID": "13"
                },
                {
                    "text": "ni beege moa näk yaa caanø ki dhaa kanya ena yïth gïï mo leth.",
                    "ID": "14"
                },
                {
                    "text": "Lääy moa no olør ocïba jïrï no olämme mo wø waaŋ bäre, mo noo waaŋi, jïrö puta nitul, ni beege nyöök rööm, ki rwädhe, ki nyöök atëëe.",
                    "ID": "15"
                },
                {
                    "text": "U wø lwäär Jwøk bëët, ööu, wïnynyu gïn, kiper nee gïna tïïc Jwøki jïra caana jïïu.",
                    "ID": "16"
                },
                {
                    "text": "Aana jwöŋö dëëre, ni pwøa eni ki dhaa.",
                    "ID": "17"
                },
                {
                    "text": "Doo na raay 'moa poot bëëdö ni yaa maa cwïnya,  Wuuö Jwøk lam mara bäŋa dee wïnynyö;",
                    "ID": "18"
                },
                {
                    "text": "'ba ka adïëri møn, Jwøk kwac mara awïnynye, ni leŋ dwøra kanya läma.",
                    "ID": "19"
                },
                {
                    "text": "Pwøc en jï Jwøk, eni na kär kwier man wïny lam mara, ni käre mëër mare ni wø ba jøøl paanyø bääta.",
                    "ID": "20"
                }
            ]
        },
        {
            "ID": "OT:PSA.67",
            "name": "Dut Pwøc 67",
            "song": "Dudi 67",
            "author": "",
            "text": [
                {
                    "title": "Duut Mo Cäänö Kaper Man Ö Jiyi Bëët Ni Pwøcge Jwøk",
                    "text": "Beerra man ö Jwøki ni nyooth met ec mare jïwa ni gwïëth waani, ni wëëk tac täärnyïme rieny bäätwa,",
                    "ID": "1"
                },
                {
                    "text": "ni ö jööre ni tïme ni ŋäc bäät piny, ni tïm kønynyi mare ni ŋäc dï wïth juurre bëët.",
                    "ID": "2"
                },
                {
                    "text": "Wui Jwøk, beerra man ö jiyi ni pwøcge ïïni; beerra man ö jiyi bëët ni pwøcge ïïni.",
                    "ID": "3"
                },
                {
                    "text": "Beerra man mïn yïth juurre ni wärge ni yïthge met, kiper luup jiy wø ŋølï na adïëri, ni bwøthï wïth juurre moa en bäät piny.",
                    "ID": "4"
                },
                {
                    "text": "Wui Jwøk, beerra man ö jiyi ni pwøcge ïïni; beerra man ö jiyi bëët ni pwøcge ïïni.",
                    "ID": "5"
                },
                {
                    "text": "Ŋøøm aduunnö ki caammi; Jwøk, ni beeye Jwøk marø, bëëdö ni gwïëtha øøni.",
                    "ID": "6"
                },
                {
                    "text": "Jwøk ø gwïëdhe gwïëdhö, ni ö jø bäät pinynyi bëët ni lwäcge ki eni.",
                    "ID": "7"
                }
            ]
        },
        {
            "ID": "OT:PSA.68",
            "name": "Dut Pwøc 68",
            "song": "Dudi 68",
            "author": "Manøgø beeye duut Deebit.",
            "text": [
                {
                    "title": "Duut Mo Pwøca Jwøk Kiper Gïïa Tïïe",
                    "text": "Beerra man ö Jwøki maal, ni keeth nyïïmänne, ni ö jø wø män ki eni ni bwøkge nyïme.",
                    "ID": "1"
                },
                {
                    "text": "Wui Jwøk, keeth geni kaawat man wø ö jame wø keeth jïrö. Beerra man räny jøøa reyø nyïmï, kaawat man wø ö gage wø leenyi maaci.",
                    "ID": "2"
                },
                {
                    "text": "'Ba beerra man ö jøøa bëëtö marge beer ni mïn yïthge, ni kanyge nyïm Jwøk, ni bëëtge ni met ec marge okadhø.",
                    "ID": "3"
                },
                {
                    "text": "Wärru jï Jwøk, ni pwøyu nyeŋŋe ki dudi; wärru jïre ni döötu ena maal, eni ni wø cäädhi ki bäät pøøl, ni kanynyu nyïme, eni na Wuuö Jwøk.",
                    "ID": "4"
                },
                {
                    "text": "Jwøk ni wø bëëdö kar bëëtö mare na en kur keere bee eni na wää kïïe, ni bee eni ni wø gwøk määr thuunhnhi.",
                    "ID": "5"
                },
                {
                    "text": "Jwøk dhaanhø mo owii kur keere wø di mooø ki paac. Jø twöc wø käle wøk ni mooc geni ki bëëtö mo beer; 'ba jø ageem bëëdö yi ŋöömö mo raac. 7-8",
                    "ID": "6"
                },
                {
                    "text": "Wui Jwøk, Jwø Icriel, kanya bwödhï nyïm jiyï, niï cäädha dï paap, kanya pïïyï bäät Kïn Caynay, piny ajïtö ki dïjäŋ piny, ni ö køthi ni pädhe.",
                    "ID": "7-8"
                },
                {
                    "text": "Wui Jwøk, køth mo dwøŋ ajääŋŋï, ni dwøgï ŋøøpï na näk oränynyö karge,",
                    "ID": "9"
                },
                {
                    "text": "ni ö jiy moï ni jïtge ki kar bëëtö. Wui Jwøk, jøøa can amooyï ki køør beer marï.",
                    "ID": "10"
                },
                {
                    "text": "Wuuö Jwøk mare acaane, ni put nyïïmänni bwøk; ni ö apoole mo thööth ni køpge dwørøgø ni met enøgø, ",
                    "ID": "11"
                },
                {
                    "text": "ni köge, ni «Nyeye ki jø leny moge abwøk ni reŋge.» Ni ö määnni moa dööŋ paac ni pääŋge jammi moa twier.",
                    "ID": "12"
                },
                {
                    "text": "Këël na bëët määrögø ni ge bëëdö dhi lwaaga, gena tïmö ni ge mïërö ni ge caala akuuru mo bwöpe orïëbö ki gïn mo ŋwaŋŋi, mo okwöre moe orwødhø ki warkey.",
                    "ID": "13"
                },
                {
                    "text": "'Ba kanya ö Jwøa en teeki cere ni keeth nyeye kaace, bäät Kïn Jaalmön agääbö bäre ki jammi moa dööŋ piny.",
                    "ID": "14"
                },
                {
                    "text": "Kïdi mana teek beeye Kïn Baacan, kïnna näk wïthe thööth.",
                    "ID": "15"
                },
                {
                    "text": "?Aŋø, ï na kïnna wïthe thööth, aperŋø ni räŋï ka agääde en, niï raŋŋa kïnna jier Jwøki na kar bëëtö mare? Adïëri møn, Wuuö Jwøk ki dëëre bëëdö kaace na bäre bäre.",
                    "ID": "16"
                },
                {
                    "text": "Jïëth leny mo Jwøk mo wø tut okwëënyi thööth døc ni ba thum ki kwaan, ni Wuuö Jwøk ena dïge kaawat mana bëëde kar bëëtö mare na en kur keere bäät Kïn Caynay.",
                    "ID": "17"
                },
                {
                    "text": "Ï na Wuuö Jwøk, ïïna aa maal bäät Kïn Dhayan, ni jiy moa no omaaø ri leny pieyï pieyø, ni lwørï gïïa cïp jïrï yïthakic jiy, këël moa cïp jø ageemmi thuwø, ni putï bëëtö kaace.",
                    "ID": "18"
                },
                {
                    "text": "Pwøc en jï Wuuö Jwøk, eni ni wø käär øøni ki yïth nïne bëët, ni bee eni na pïëmi marø.",
                    "ID": "19"
                },
                {
                    "text": "Jwøk marø beeye Jwøk mo kunyö, ni bee eni na Wuuö Jwøk ni wø wëëk dhaanhø bødhø cer thøø.",
                    "ID": "20"
                },
                {
                    "text": "'Ba Jwøk wï nyimän mare di gøø ni keethe, këël wï ŋat wø bëëdö ni nøøya raay moe.",
                    "ID": "21"
                },
                {
                    "text": "Wuuö Jwøk aköö, ni «Ge duua duuö ki yi Baacan, ni duua geni ki yïth kudi mo naama dwøŋ,",
                    "ID": "22"
                },
                {
                    "text": "kiper nee tietu lwøgu ki rem nyïïmän mou, ni ö guuwi mou thuwø ni jïtge ki remø mo gatge gadø.»",
                    "ID": "23"
                },
                {
                    "text": "Wui Jwøk, thaabuur marï ajoot jiyi, ni beeye thaabuur marï, ï na Jwøk mara, ï na nyeya mara, ni jiy cøøa kar bëëtö marï na en kur keere.",
                    "ID": "24"
                },
                {
                    "text": "Jø wø wär, bwödhö nyïm, ni ö jø wø pöödö ki thøme ni enge køørge, ni ö nyïïakugo pöödö ka anëët ni enge lakge.",
                    "ID": "25"
                },
                {
                    "text": "Pwøyu Jwøk dï acooŋa mo dwøŋ; pwøyu eni na Wuuö Jwøk, uuni na nyïïkwaac jø Icriel.",
                    "ID": "26"
                },
                {
                    "text": "Tuuŋ Benjamen na thiinh nutö kaace ni bwödhö eni; ni kwääri mo jø tuuŋ Juuda ki jiy moge, ki kwääri mo jø tuuŋ Dhebulan ki mo jø tuuŋ Naptali, ge nut kaace thuwø.",
                    "ID": "27"
                },
                {
                    "text": "Wui Jwøk, jääŋ teek marï, ni nyoothï teek marï kaawat mana tïïyï kiperwa dïkwøŋ.",
                    "ID": "28"
                },
                {
                    "text": "Nyeye oböönh baŋï ki jammi Øt Jwøk marï na dwøŋ na en Jerucalem.",
                    "ID": "29"
                },
                {
                    "text": "Jook Ijep ni caal lääy mo bëëdö yïth oböödhi enø, ni joogï nyeye mo wïth juurre ki jiy moge ni wø caal rwädhe ki nyïïrøøe yøø, këël kanyo leeŋge dëëtge piny nyïmï ni cïpge gwet ajwäk;  keeth wïth juurre mo wø yïthge met ki leny.",
                    "ID": "30"
                },
                {
                    "text": "Cuumme oööi ki Ijep, ni ö Ithiöpia ni laar cere thaaŋ baŋ Jwøk.",
                    "ID": "31"
                },
                {
                    "text": "Uuni na mïëc bäät piny, wärru jï Jwøk; wärru ki dut pwøc jïre, eni na Wuuö Jwøk.",
                    "ID": "32"
                },
                {
                    "text": "Wärru jïre, eni ni wø cäädhi ki maal, ni beeye maal na nut cøøn. Ennø, eni cäänö ni jïre da teek.",
                    "ID": "33"
                },
                {
                    "text": "Jiemmu Jwøk kiper teek mare, eni na en ajiemmi mare bäät jø Icriel, na näk teek mare okëët maal.",
                    "ID": "34"
                },
                {
                    "text": "Wui Jwøk, ï di lwäärö kar bëëtö marï na en kur keere; eni na Jwø Icriel ki dëëre, teek wø cïbe cïbö jï jiye. Pwøc en jï Jwøk. ",
                    "ID": "35"
                }
            ]
        },
        {
            "ID": "OT:PSA.69",
            "name": "Dut Pwøc 69",
            "song": "Dudi 69",
            "author": "Manøgø beeye duut Deebit.",
            "text": [
                {
                    "title": "Duut Ŋat Mo Jwöŋö Dëër Jwøk Kiper Køny",
                    "text": "Wui Jwøk, køny aani, kiper a caala dhaanhø mo pïï onø këët cwaage.",
                    "ID": "1"
                },
                {
                    "text": "Aana niŋac yo odhöönh, ni bäŋ kany këëla tiera yie. Aana pïï dï naam kanya päŋ, ni ö naammi ni mwøny aani.",
                    "ID": "2"
                },
                {
                    "text": "A bëëdö ni aano ööl naa jwöŋö cooth, ni cwaaga orööy. Ni ö nyeŋŋa ni talge jöö naa raŋŋa jïrï, ï na Jwøk mara.",
                    "ID": "3"
                },
                {
                    "text": "Jiy mo män ki aani ki gïn mo bäŋ tiere jaak thööth døc, ni kwäänge kaala jïëc wïïa, ni jø wø many aani naa 'näkge jaak beege jiy mo teek; aana wëëkge cool jammi mo kära kwalø.",
                    "ID": "4"
                },
                {
                    "text": "Wui Jwøk, beeye ï ni ŋäc rääö mara, ni gïïa baya bëët paa okanø ki ïïni.",
                    "ID": "5"
                },
                {
                    "text": "Wui Wuuö Jwøk, ï na wïth jammi bëët, kär wïth jø wø raŋ jïrï lääi ki køøra; Wui Jwø Icriel, kär nyeŋ jøøa many ïïni ränynyö ki køøra.",
                    "ID": "6"
                },
                {
                    "text": "Aani, ajøøŋ mana jøøŋ a ki gø, ajïënya kiperï, ni tïm wïïa ni laay døc.",
                    "ID": "7"
                },
                {
                    "text": "Aana tïmö ni aana jur jï tuuŋwa, ni tïma naa path jï nyïïmera;",
                    "ID": "8"
                },
                {
                    "text": "kiper mana bëëda ni remø mara otwak kiper øtø marï, ni ö ajøøŋ mar jø wø jøøŋ ïïni ni pänh bääta.",
                    "ID": "9"
                },
                {
                    "text": "Kanya bëëda naa jwöŋö naa wödö ki cam, gïnögø atïmö na ajøøŋ dëëra.",
                    "ID": "10"
                },
                {
                    "text": "Kanya røøa keeca dëëra na abïï kiper pänh cwïny mara, aana tïmö na gïr abuua jïge.",
                    "ID": "11"
                },
                {
                    "text": "Jø wø pï piny bura wø cäänö ka nyeŋŋa, ni ö jø meerø ni jalge aani ki duut.",
                    "ID": "12"
                },
                {
                    "text": "'Ba aani, a wø lämö jïrï, ï na Wuuö Jwøk, kany wø näk ma kare ni wø manynyï. Wui Jwøk, wïny lam mara ki køør mëër marï na päl ni wø ba jøøl, ni kønyï aani ki køør adïëri marï.",
                    "ID": "13"
                },
                {
                    "text": "Käl aani wøk ki yo odhöönhi ni ena yie en, naa ba naŋac yie; køny aani ceŋ nyïïmänna, ni kälï aani wøk ki yi naama päŋ. ",
                    "ID": "14"
                },
                {
                    "text": "Køny aani naa ba mwøny naammi, ni kønyï aani naa ba käl jwïëe, ni ba wëëgï dhi buur dïïr bääta.",
                    "ID": "15"
                },
                {
                    "text": "Wui Wuuö Jwøk, wïny lam mara ki køør mëër marï na beer ni wø ba jøøl, ni luuï nyïmï baŋa ki køør bäth ec marï na dwøŋ.",
                    "ID": "16"
                },
                {
                    "text": "Kär täärnyïmï kanï ki aani, a na laŋŋø marï, kiper a ena yïth gïï mo leth; beerra man laarï lam mara wïnynyö.",
                    "ID": "17"
                },
                {
                    "text": "Nyänh buuta ni wïïlï aani wøk, naa wïïlï wøk ka ceŋ nyïïmänna.",
                    "ID": "18"
                },
                {
                    "text": "Gïï wø jøøŋ aani ki ge bëët ŋäyï, këël lään wïc mara ki räny nyeŋ mara ŋäyï thuwø, ni nyïïmänna bëët nëënö jïrï.",
                    "ID": "19"
                },
                {
                    "text": "Ajøøŋ cwïnya araanynye, ni tïma kaamar dhaanhø mo tuu; ni rääŋa ki dhaanhø mo cwïnye pädhi kipera, 'ba bäŋgø mo yaa joodø, ni rääŋa ki jiy mo cøma cwïnya, 'ba bäŋgø thuwø.",
                    "ID": "20"
                },
                {
                    "text": "Aana moocge ki gïn mo keec ni beeye cam jïra; Kanya ö riewi na 'näk aani, aana moocge ki køøŋ nyïïjenni mo wac nee maadha.",
                    "ID": "21"
                },
                {
                    "text": "'Ba beerra man tïm cam marge na abïëp mo maga geni, ni tïm bëët-mëër marge ni caala akupa mo duua ränynyö bäätge.",
                    "ID": "22"
                },
                {
                    "text": "Beerra man tïm nyeŋge no onijïïm ni bäŋ gïn nëëni jïge, ni tïm cuu pïth moge ni nhønhnhi na bäre bäre.",
                    "ID": "23"
                },
                {
                    "text": "Kïth ajäla marï bäätge, ni ö wëërri marï na dwøŋ døc ni pïïe bäätge.",
                    "ID": "24"
                },
                {
                    "text": "Beerra man tïm twïër marge ni ba beet, ni bäŋe dhaanhø mo bëëdö yïth oduŋkaare moge.",
                    "ID": "25"
                },
                {
                    "text": "Kiper dhaanhnhï na näk iï pwödö acäŋge caannø, ni ö eni na dëëre mooyï ki gïn mo leth ni cäŋge dëër gø mooyø ki rääm.",
                    "ID": "26"
                },
                {
                    "text": "Cäŋ bäät ajäla marge meetø ka ajäla mør; ge kär jïëyï ni marge beer.",
                    "ID": "27"
                },
                {
                    "text": "Beerra man gööp nyeŋge wøk yi wëël kwøw; ni ö nyeŋge ni ba göörï kanya aciel ki jøøa beyø.",
                    "ID": "28"
                },
                {
                    "text": "'Ba aani, aano caannø naa bëëdö naa rämö; wui Jwøk, beerra man kønyï aani ni gwøgï aani.",
                    "ID": "29"
                },
                {
                    "text": "Nyeŋ Jwøk pwøa pwøø ki duut, ni tïŋa nyeŋŋe maal ki køør man wø dwøga met ec jïre.",
                    "ID": "30"
                },
                {
                    "text": "Ni beeye gïn wø tïïc yi Wuuö Jwøk ni met ni kaala dhieŋ man wø cïp no olämi, wala rwaath mo dwøŋ.",
                    "ID": "31"
                },
                {
                    "text": "Kanyo jooti ya jøøa canni, yïthge omïnni; 'ba uuni ni wø cac Jwøk, beerra man jïtu ki cøm cwïny.",
                    "ID": "32"
                },
                {
                    "text": "Kiper Wuuö Jwøk luum jøøa can di wïnynyö, ni luum jiye moa näk otwöö ba taae.",
                    "ID": "33"
                },
                {
                    "text": "Beerra man ö maalli ki piny ni pwøcge eni, ki näpa døøŋŋø këël ki gïï wø bëëdö yïthge bëët.",
                    "ID": "34"
                },
                {
                    "text": "Kiper Jwøk jø Dhayan di kønyø, ni cäŋ päänye mo Juuda tïïyö nee geer, ni ö jiyi ni bëëtge kaace ni bëët ŋøøpøgø na moge.",
                    "ID": "35"
                },
                {
                    "text": "Ni dööŋ ŋøøpøgø jï nyïïkwaacge, ni ö geni ni wø mëër ki eni ni bëëtge yie. ",
                    "ID": "36"
                }
            ]
        },
        {
            "ID": "OT:PSA.70",
            "name": "Dut Pwøc 70",
            "song": "Dudi 70",
            "author": "Manøgø beeye duut Deebit mana par wï Jwøk ki gø.",
            "text": [
                {
                    "title": "Duut Ŋat Mo Kwaya Jwøk Nee Eni Køny Ceŋ Nyïïmänne",
                    "text": "Wui Jwøk, beerra man piemï aani, Wui Wuuö Jwøk, laar rwänh kuna kønyï aani.",
                    "ID": "1"
                },
                {
                    "text": "Jøøa many man 'näkge aani, beerra man lää wïthge ni kier wïthge. Jøøa yïthge met ki caannø mara, beerra man riem geni ni räny nyeŋge.",
                    "ID": "2"
                },
                {
                    "text": "Beerra man ö jø wø buu aani ni bwøk cwïnyge ki køør lään wïc marge.",
                    "ID": "3"
                },
                {
                    "text": "'Ba jø wø cac ïïni bëët, beerra man mïn yïthge ki ïïni ni kanyge, ni ö jø wø yïthge met ki køny marï ni cäänge ni nøøcge nøøyø, ni ge köö, ni «Dwøŋŋa Jwøk; dwøŋŋa Jwøk!»",
                    "ID": "4"
                },
                {
                    "text": "'Ba aani, aano caannø naa can; 'ba ï na Jwøk, laar rwänh baŋa. Bee ï ni wø køny aani, ni bee ï ni wø piem aani; Wui Wuuö Jwøk, kärï ruu. ",
                    "ID": "5"
                }
            ]
        },
        {
            "ID": "OT:PSA.71",
            "name": "Dut Pwøc 71",
            "song": "Dudi 71",
            "author": "",
            "text": [
                {
                    "title": "Duut Ŋat Ma Jaal Mo Kwaaya Køny",
                    "text": "Wui Wuuö Jwøk, a bëëdö ni raa yaa kan buutï; kär wïïa wëëk lääö na bäre bäre.",
                    "ID": "1"
                },
                {
                    "text": "Køny aani ki køør adïëri marï, ni piemï aani. Wïny dwøra ni piemï aani.",
                    "ID": "2"
                },
                {
                    "text": "Bëëdï ni ïïna kïn gwøk røk man wø reŋŋa bääte cooth; ni cïpï ki dwøl kiper naa køny, kiper ïïna teek mara, ni ïïna kar gwøk røk mara.",
                    "ID": "3"
                },
                {
                    "text": "Wui, ï na Jwøk mara, køny aani ceŋ jø raay, ceŋ jø wø tïïö ki gïï mo reyø ni wø bëëdö no ogäy.",
                    "ID": "4"
                },
                {
                    "text": "Wui Wuuö Jwøk, beeye ï ni wø ŋäädha, ni bee ï na ŋäädha ki mana täga thïnhö.",
                    "ID": "5"
                },
                {
                    "text": "Bee ï ni wø käär aani ki mana täge ki kanya nywøl aani, ni beeye ïïni na tïïc aani nee lwaarø ki aani. Aani, a bëëdö naa pwøya ïïni cooth.",
                    "ID": "6"
                },
                {
                    "text": "Aana tïmö ni aana nyuudhi jï jiy mo thööth, 'ba beeye ïïni ni teek ni wø gwøk aani.",
                    "ID": "7"
                },
                {
                    "text": "Ï pwøa pwøø ki cwïnya bäre, ni bëëda naa jiema ïïni ki yïth nïne bëët.",
                    "ID": "8"
                },
                {
                    "text": "A kär jarï këël ni bëëda ni aana jaal en, ni ba wiiï aani kur keera këël ni bëëda ni bäŋ teek dëëra en.",
                    "ID": "9"
                },
                {
                    "text": "Kiper nyïïmänna aløny ni ge cäänö kipera, ni ö jø wø many aani naa 'näkge ni tuutge dhøkge,",
                    "ID": "10"
                },
                {
                    "text": "ni köge, «Kee ena nø wec Jwøki; reŋŋu køøre ni magu gø, kiper bäŋ ŋat mo piem eni këët.»",
                    "ID": "11"
                },
                {
                    "text": "Wui Jwøk, kär karï tïïyï ni bäär ki aani; wui, ï na Jwøk mara, laar rwänh kuna kønyï aani. ",
                    "ID": "12"
                },
                {
                    "text": "Beerra man lää wïth nyïïmänna ni dïïr wïthge, ni ö jø wø many tïïö ki gïn mo leth dëëra ni jøøŋ geni ni räny nyeŋge.",
                    "ID": "13"
                },
                {
                    "text": "'Ba aani, a bëëdö naa raŋŋa jïrï cooth, ni ö pwøci man wø pwøa ïïni ki gø ni meet ree.",
                    "ID": "14"
                },
                {
                    "text": "Aani, a bëëdö naa cara gïr adïëri marï, naa cara gïr pïëm man wø piemï jiy ki gø ki yïth nïne bëët, këël na bëëtge ni thööth ni kaala moa ŋääa.",
                    "ID": "15"
                },
                {
                    "text": "Wui Wuuö Jwøk, a tägö ki man caana gïïa tïïyï ki køør teek marï, ni bëëda naa cara gïr adïëri marï keerï.",
                    "ID": "16"
                },
                {
                    "text": "Wui Jwøk, aana tägï ki pwönynyö naa poot thiinh, ni bëëda naa poot køpa gïïa tïïyï na näk rëëma ec këël dïcäŋi en.",
                    "ID": "17"
                },
                {
                    "text": "Wui Jwøk, kär a weyï, këël ni bëëde ni aana jaal ni wïïa da lwaar en, kiper nee gïr teek marï køba jï beenhnhø man ki moo ööi bëët.",
                    "ID": "18"
                },
                {
                    "text": "Wui Jwøk, adïëri marï dwøŋ døc no okëët maal, ïïni na tïïc gïïa døøŋŋø. ?Wui Jwøk, aŋa ni röömi ki ïïni?",
                    "ID": "19"
                },
                {
                    "text": "Ïïni na tïïc aani nee gïï mo thööth mo leth pïïcge bääta, aano cäŋï mooyø ki kwøw, ni duuï aani wøk ki dhi bwörö.",
                    "ID": "20"
                },
                {
                    "text": "Wödö man wøør aani ki gø omeetï, ni cäŋï cwïnya cømmø.",
                    "ID": "21"
                },
                {
                    "text": "'Ba aani, a pöödö ki thoomothïënhö jïrï, ï na Jwøk mara, naa pwøya ïïni kiper adïëri marï, ni wära ki dut pwøc jïrï ki yi thoom-othïënhö, ï na en kur keere na Jwø Icriel.",
                    "ID": "22"
                },
                {
                    "text": "Aano wär ni yia met ni dwøra ena maal, naa pwøya ïïni, naa wär ka cwïnya bäre kiper mana piemï aani.",
                    "ID": "23"
                },
                {
                    "text": "Tïïe moï moa na adïëri ocaana ki yïth nïne bëët, kiper jøøa many gïn mo leth nee tïïcge dëëra wïthge alääö ni räny nyeŋge.",
                    "ID": "24"
                }
            ]
        },
        {
            "ID": "OT:PSA.72",
            "name": "Dut Pwøc 72",
            "songs":"Dudi 73-89",
            "section":"Weeli 3",
            "song": "Dudi 72",
            "author": "Manøgø beeye duut mana cak jï Cølöman.",
            "text": [
                {
                    "title": "Duut Lam Kiper Nyeya",
                    "text": "Wui Jwøk, nyooth ŋøl marï na beer jï nyeya, ni nyoothï adïëri marï jïre, eni na o nyeya.",
                    "ID": "1"
                },
                {
                    "text": "Beerra man ö eni ni ŋøl luup jiyï na adïëri, ni ŋøl luup jiyï moa no ocaannø ki ŋøl mo beer.",
                    "ID": "2"
                },
                {
                    "text": "Beerra man jït jiyi ki bëët-mëër, ni ciek ŋøømmi, ni kwär jiyi, ni jït paaci ki bëëtö mo beer.",
                    "ID": "3"
                },
                {
                    "text": "Beerra man ö nyeya ni ŋun jøøa no ocaannø, ni piem obwöre mo jøøa can, ni raany ŋat wø many man thiel jiy piny.",
                    "ID": "4"
                },
                {
                    "text": "Beerra man ö jiyi ni lwäärge ïïni këël kanyo poot cäŋŋi ki dwääy ni nut bäät piny, këël mano këët røk beenhnhe bëët moo ööi.",
                    "ID": "5"
                },
                {
                    "text": "Beerra man tïm ööny nyeya ni caala ööny køth mo jwøya piny, ni tïïc luum ni pulli, ni caala køth mo dwøŋ mo jwøya piny bäre.",
                    "ID": "6"
                },
                {
                    "text": "Beerra man ö adïëri ni nyaae yïth nïro beede ni ena nyeya,  ni ö bëët-mëër ni nyaae këël kanyo poot dwääyi ni nut bäät piny.",
                    "ID": "7"
                },
                {
                    "text": "Beerra man bëët pinynyi ni ena cere, ni tägi ka jï løø kur tuul-cäŋ këël jï løø kur pänh-cäŋ, ni cäŋ tägö ki Naam Upareeti këël cuŋ piny.",
                    "ID": "8"
                },
                {
                    "text": "Beerra man ö jø wø bëëdö paap ni dwøkge kööthge piny nyïme, ni ö nyïïmänni moe ni këëlge cøŋge yi tør.",
                    "ID": "9"
                },
                {
                    "text": "Beerra man ö nyec Tarcëc ki nyec jø wø bëëdö bäät naama dwøŋ ni cïpge ka ajwäk jïre, ni ö nyec Cïïba ki nyec Ceba ni böönhge baŋe.",
                    "ID": "10"
                },
                {
                    "text": "Beerra man ö nyeye bëët ni dwøkge kööthge piny nyïme, ni ö wïth juurre bëët ni tïnyge eni.",
                    "ID": "11"
                },
                {
                    "text": "Kiper eni ŋata can di piemø kany wø jwöŋe dëëre, këël ŋata no ocaannø ki ŋata näk bäŋ dïkunyi jïre.",
                    "ID": "12"
                },
                {
                    "text": "Ni cwïnye wø pädhö kiper ŋata jïre bäŋ teek ki ŋata can, ni kwøw geni.",
                    "ID": "13"
                },
                {
                    "text": "Eni jøøgø wø pieme piemø ceŋ jø wø thiel geni piny ki ceŋ jøøa no ogäy, ni bëëde ni per jwïëcge leth jïre.",
                    "ID": "14"
                },
                {
                    "text": "Beerra man bëëde ni eni kwøw cooth, ni ö warkeyi mar Cïïba ni mëëgi eni. Beerra man läm jiyi kipere cooth, ni bëëde ni ge gwïëtha eni ki yïth nïne bëët.",
                    "ID": "15"
                },
                {
                    "text": "Beerra man jït ŋøømmi ki bëëlö mo päl këël wïth kïte, ni ö wïth beelli ni bëëtge ni tuuŋ jame tuuŋŋö kaamar jer bäät Kïn Libaanø, ni nyaac jiyi yïth päänye bëët kaamar luum mo ena yi pwöla.",
                    "ID": "16"
                },
                {
                    "text": "Beerra man bëët nyeŋ nyeya ni ŋäc na bäre bäre, ni wïny nyeŋŋe dï jiy kanyo poode ni cäŋ poot nut ni rieny. Beerra man ö jiyi ni gwïëdhi ki køøre, ni ö wïth juurre bëët ni köge ni eno gwïëdhö.",
                    "ID": "17"
                },
                {
                    "text": "Pwøc en jï Wuuö Jwøk, Jwø Icriel; na näk bee eni keere ni wø tïïc gïï mo rëëma ec.",
                    "ID": "18"
                },
                {
                    "text": "Pwøc en jïre, ni put nyeŋŋe bëëdö no ojiemø na bäre bäre; ni ö ajiemmi mare ni pääŋ piny bäre. Kare møn, enøgønø.",
                    "ID": "19"
                },
                {
                    "text": "Man beeye aŋuun dut lam mo Deebit o Jeci. ",
                    "ID": "20"
                }
            ]
        },
        {
            "ID": "OT:PSA.73",
            "name": "Dut Pwøc 73",
            "song": "Dudi 73",
            "author": "Manøgø beeye duut mar Acaap.",
            "text": [
                {
                    "title": "Duut Mo Nyootha Aŋuun Bëët Jøøa Reyø Ki Bëët Dhaanh Jwøk",
                    "text": "Ka adïëri møn, Jwøk mëër ki jø Icriel, ni beege jøøa cwïnyge thïïŋ.",
                    "ID": "1"
                },
                {
                    "text": "'Ba aani, kara acäännö ki man pädha, ni tïma naa caala dhaanhø mo cäädha yo othwørø.",
                    "ID": "2"
                },
                {
                    "text": "Kiper aana tïmö naa këëö kiper bëët jø atöör, kanya jooda geni, ge na jøøa reyø, ni geno kwär.",
                    "ID": "3"
                },
                {
                    "text": "Kiper geni bäŋ gïn mo jwørge; ge bëëdö ni dëëtge jööt jaak ni ge teek.",
                    "ID": "4"
                },
                {
                    "text": "Ge kär ööl kaamar jiy møga, ni bäŋ gïn mo leth mo pïï dëëtge.",
                    "ID": "5"
                },
                {
                    "text": "Kiper manøgønø, atöör atïïcge na gïr ajiem kaamar tii mo otwöö cwaak, ni tïm dïwïti kaamar abïï mo ege røø dëëtge.",
                    "ID": "6"
                },
                {
                    "text": "Nyeŋge okwöt ki lørø, ni gïï wø reyø wø caarge ki cwïnyge thööth.",
                    "ID": "7"
                },
                {
                    "text": "Ge bëënna abuua ni ge cara luup mo reyø, ni ge töödö ni ge manynya gø nee jiy møga thielge piny.",
                    "ID": "8"
                },
                {
                    "text": "Dhøkge cara luup mo reyø dëër Wuuö Jwøk ni en maal, ni ö lëëpge ni carge luup atöör dï piny bäre.",
                    "ID": "9"
                },
                {
                    "text": "Ni ö jø Jwøki ni døøge cään baŋge ni putge jïëy ki marge.",
                    "ID": "10"
                },
                {
                    "text": "Ni kö jø atöörri, na «?Aŋø, Jwøk da gïn mo ŋääe kiper bëëtö marwa? ?Aŋø, da leec wïc jï Jwøa Dwøŋ ni en Maal?»",
                    "ID": "11"
                },
                {
                    "text": "Neennu nø mø, jø raay beege yøø nø; cooth bëëtö marge jööt jaak, ni kwärö marge cäätha nyïme.",
                    "ID": "12"
                },
                {
                    "text": "'Ba aani, ka adïëri møn, cwïnya adøøya mo waany ki gïn mo oballe jaak, ni bëëda ki bëëtö mo beer kiper gïn mo bäŋ tiere jaak.",
                    "ID": "13"
                },
                {
                    "text": "Kiper gïï mo leth atïmö ni pïï dëëra cooth, ni bëëda naa jøøya gïï mo leth ki yïth nïne bëët.",
                    "ID": "14"
                },
                {
                    "text": "'Ba aani, gïnögø kära caanø. Wui Jwøk, doo na yaa caanø, mara doo tïmö naa dwøga ŋäädhe mar jiyï cään.",
                    "ID": "15"
                },
                {
                    "text": "'Ba kanya pooda naa poot kär ci Øt Jwøk, naa cädö kiper nee tier luummögø jooda, atïmö ni teek jïra ki man jooda gø;",
                    "ID": "16"
                },
                {
                    "text": "'ba na cøøa Øt Jwøk, aŋuun bëëtö marge ajooda.",
                    "ID": "17"
                },
                {
                    "text": "Ka adïëri møn, ge cïbï kwör mo cëëö, ni leeŋï ge yi ränynyö.",
                    "ID": "18"
                },
                {
                    "text": "Ge laara ränynyö ki kany mo thiinh, ni thumge na bäre bäre ki køør gïï mo leth mo opïï dëëtge.",
                    "ID": "19"
                },
                {
                    "text": "Wui Wuuö Jwøk, kaawat man wø ö dhaanhe wø taak lääk kanyo pääe, ïïni thuwø ge taagï taaø kanyo ööï maal bäätge.",
                    "ID": "20"
                },
                {
                    "text": "Kanya bëët cwïnya ni keec, ni yia raac,",
                    "ID": "21"
                },
                {
                    "text": "aana bëëdö ni bäŋ gïn mo ŋääa ni wïïa bäŋgø, ni tïma naa caala lääy nyïmï.",
                    "ID": "22"
                },
                {
                    "text": "'Ba ennø, ajooda naa poot bëëdö ka ïïni, ni cer cwïïa iï maaø,",
                    "ID": "23"
                },
                {
                    "text": "naa bwøthï ka ri pwöc moï; køøre nø, aano pänhnhï ni jïta buutï ka ajiem.",
                    "ID": "24"
                },
                {
                    "text": "?Wui Wuuö Jwøk, aŋa ni ŋäädha maal këët? ?Patha ïïni? Bäŋ gïn mør mo manynya bäät piny, 'ba beeye ïïni keerï.",
                    "ID": "25"
                },
                {
                    "text": "Løny ki man ö rïŋ dëëra ni ränynye, ni päth cwïnya, 'ba ï na Jwøk, ï poot bëëdö ni ïïna teek mara, ni bëëdï ni ïïna kura na bäre bäre.",
                    "ID": "26"
                },
                {
                    "text": "'Ba ka adïëri møn, jø wø jäth karge ki ïïni, ränynyö,  ni dïïrï wïth jø wø dhal luummï.",
                    "ID": "27"
                },
                {
                    "text": "'Ba aani, bëëtö mo beer wø jooda buut Jwøk, ni dëëra wø kana buute, eni na Wuuö Jwøk, nee luum tïïe moe bëët caana. ",
                    "ID": "28"
                }
            ]
        },
        {
            "ID": "OT:PSA.74",
            "name": "Dut Pwøc 74",
            "song": "Dudi 74",
            "author": "Manøgø beeye duut mar Acaap.",
            "text": [
                {
                    "title": "Duut Mo Kwaca Jwøk Nee Nyïïmän Moa Raany Øtø Mare Jääle",
                    "text": "?Wui Jwøk, aperŋø ni putï wa kwier na bäre bäre en? ?Aperŋø ni gootï ki waani na dïëgï en?",
                    "ID": "1"
                },
                {
                    "text": "Par wïïï ki jiyï moa piemï cøøn, jøøa wïïlï wøk nee tïmge na jiyï. Par wïïï ki Kïn Dhayan kanya bëëdï yie.",
                    "ID": "2",
                    "comment":"Kïn Dhayan beeye kïdi mana näk Øt Jwøk Mana Dwøŋ na en Jerucalem ogeer bääte."
                },
                {
                    "text": "Ööï ni cäädhï niï raŋŋa øtø marï na näk oränynyö na bäre; nyïïmän gïïa en øtø marï na en kur keere araanyge bëët.",
                    "ID": "3"
                },
                {
                    "text": "Nyïïmännï akwöŋŋö ki met ec kar ødï kanya wara røømmï yie ki jiyï, ni cwöthge bëëre moge piny na nyuuthe.",
                    "ID": "4"
                },
                {
                    "text": "Ni tïmge kaamar jiy mo ŋøda jen piny yi lul,",
                    "ID": "5"
                },
                {
                    "text": "ni ö jenni moa näk otieŋø yi øtø marï ni kaaŋge ge ki lïge ki guduume.",
                    "ID": "6"
                },
                {
                    "text": "Øtø marï na en kur keere awaaŋge na bäre, ni tïïcge kar bëëtö marï na ŋäc nyeŋŋï yie ni ba waany.",
                    "ID": "7"
                },
                {
                    "text": "Gena cäänö ki cwïnyge ni köge, ni «Dïïmø geni na bäre bäre.» Ni öge ni waaŋge uut acook Jwøk bëët moa en dï paac bäre.",
                    "ID": "8"
                },
                {
                    "text": "Nyuuthe moa cïp Jwøki jïwa ba jootwa nïri, ni tïme ni bäŋ nyikuŋ Jwøk dïwa këët, ni bäŋ dhaanhø dïwa mo ŋäc ruuö mar gïïa leth na tägö.",
                    "ID": "9"
                },
                {
                    "text": "?Wui Wuuö Jwøk, a këël kany mo nyïëdi nø noo bëët nyïïmänni ni buuö? ?Aŋø, ge puta bëëtö ni ge jøøŋŋa ïïni na bäre bäre?",
                    "ID": "10"
                },
                {
                    "text": "?Aperŋø ni bëëdï ni cerï na teek iï kut köörï jaak en? Beerra man kerï riï ni raanynyï geni.",
                    "ID": "11"
                },
                {
                    "text": "'Ba ï na Jwøk, ï bëëdö ni ïïna nyeya mara cøøn, niï wø bëëdö ni marï køny bäät piny bäre.",
                    "ID": "12"
                },
                {
                    "text": "Ïïni, pï naama dwøŋ apääŋŋï ki teek marï, ni nyathï wïth lääc naama dwøŋ tiet pïï.",
                    "ID": "13"
                },
                {
                    "text": "Ïïni, Lëëwatan, lääna wïthe thööth, anyathï, ni wëëgï gø lääc paap nee camge.",
                    "ID": "14"
                },
                {
                    "text": "Ïïni, jøør ki näm awëëgï kwödö, ni taalï näpa wara bëëdö ni kwödö cooth.",
                    "ID": "15"
                },
                {
                    "text": "Ïïni, waŋcäŋ beeye marï, ni wäär poot na marï thuwø, ni beeye ïïni na cïp cäŋ ki dwääy kwörge.",
                    "ID": "16"
                },
                {
                    "text": "Nyeŋ kee mo bäät piny bëët tïïya ïïni, ni öörö ki cwiir tïïya ïïni thuwø.",
                    "ID": "17"
                },
                {
                    "text": "Wui Wuuö Jwøk, par wïïï ka abuua mar nyïïmän, ka ajøøŋ mar bøøre ni wø taak ïïni.",
                    "ID": "18"
                },
                {
                    "text": "Kär jwïëc jiyï na jägö kaamar akuyi wëëk nyïïmän moge, ni ba bëëdï ki kany mo bäär ni wïïï owïl ki jwïëc jiyï na no ocaarø.",
                    "ID": "19"
                },
                {
                    "text": "Cäŋ wïïï caarrø kiper luubö mana tuutï ki waani, kiper kwöra näk muudhö dï paac päŋ ki jiy mo tïïö ki gïï mo reyø.",
                    "ID": "20"
                },
                {
                    "text": "Kär jøøa näk odïïmö duuö ni wïthge olääö, 'ba beerra man ö jøøa no ocaarø ki moa näk oööl ni pwøcge nyeŋŋï.",
                    "ID": "21"
                },
                {
                    "text": "Wui Jwøk, ö maal ni caanï luummï, ni parï wïïï ki gïn ö bøøre ni bëëtge ni ge jøøŋŋa ïïni cooth en.",
                    "ID": "22"
                },
                {
                    "text": "Kär luup nyïïmännï taagï, kiper dïŋaŋ mar jø wø ö maal bäätï wïnyö cooth. ",
                    "ID": "23"
                }
            ]
        },
        {
            "ID": "OT:PSA.75",
            "name": "Dut Pwøc 75",
            "song": "Dudi 75",
            "author": "Manøgø beeye duut mar Acaap.",
            "text": [
                {
                    "title": "Duut Mo Pwøca Jwøk Kiper Ŋøl Mare Na Näk Kare",
                    "text": "Wui Jwøk, wa pwøya ïïni; wa pwøya ïïni møn, kiper karï cään ki waani; ni ö jiyi ni køpge tïïe moï na näk rëëma ec.",
                    "ID": "1"
                },
                {
                    "text": "Jwøk aköö, ni «Kanyo tïme na kanya näk yaa jierø, luup ŋøla ŋølø na karge.",
                    "ID": "2"
                },
                {
                    "text": "Kanyo leeny pinynyi ki jiy moa en yie bëët, beeye aani noo tïïc gø nee cuŋŋe ni teek.",
                    "ID": "3"
                },
                {
                    "text": "Aana köö jï jø ŋwøc, ni ‹Käru ŋwöö›, ni kööa jï jøøa reyø, ni ‹Kär wïthu tïŋu maal.",
                    "ID": "4"
                },
                {
                    "text": "Kär wïthu tïŋu maal, ni ba cäänu nou ŋaya ŋutu.› »",
                    "ID": "5"
                },
                {
                    "text": "Kiper dööŋ-kar dhaanhø ba käl jï løø kur tuul-cäŋ wala jï løø kur pänh-cäŋ, ni ba käl paap thuwø.",
                    "ID": "6"
                },
                {
                    "text": "'Ba beeye Jwøk keere ni wø ŋøl luup, ni wø dwøk maya piny ni tïŋ maya maal.",
                    "ID": "7"
                },
                {
                    "text": "Kiper cer Wuuö Jwøk da athöönh ajäla, ni yie da køøŋø mo keec mo onø twaaø, ni cïp gø nee maath jøøa reyø mo bäät piny bäre, këël alage moe bëët.",
                    "ID": "8"
                },
                {
                    "text": "'Ba aani, gïr Jwø Jeekap okøba cooth, ni wära ki duut pwøc jïre.",
                    "ID": "9"
                },
                {
                    "text": "Jwøk teek mar jøøa reyø bëët raanynye raanynyø, 'ba teek mar jøøa beyø meede meedø. ",
                    "ID": "10"
                }
            ]
        },
        {
            "ID": "OT:PSA.76",
            "name": "Dut Pwøc 76",
            "song": "Dudi 76",
            "author": "Manøgø beeye duut mar Acaap.",
            "text": [
                {
                    "title": "Duut Mo Pwøca Jwøk Kiper Teek Mare",
                    "text": "Jwøk ŋäc dï Juuda, ni nyeŋŋe bëëdö ni dwøŋ dï Icriel.",
                    "ID": "1"
                },
                {
                    "text": "Øtø mare ena Calem,  ni beeye kar bëëtö mare bäät Kïn Dhayan.",
                    "ID": "2",
                    "comment":"Calem poot na Jerucalem."
                },
                {
                    "text": "Kaace athëëre mo nyïïmän atøye, ni tøc kööt leny, ko opëëlle, ki jap leny bëët.",
                    "ID": "3"
                },
                {
                    "text": "Ï na Jwøk, ï bëëdö ni ïïno rieny, na ajiem marï kaala ajiem kïte mo wø bëëdö na bäre bäre.",
                    "ID": "4"
                },
                {
                    "text": "Jø wø bëëdö ni teeka geni nyïm leny, japge akäl, ni putge thøø, ni bäŋe gïn mo oløny jïge ki tïïc këët.",
                    "ID": "5"
                },
                {
                    "text": "Wui Jwø Jeekap, ki køør mana mänï geni,  okwëënyi ki jïëth leny mo wø tutge adööŋ ni cuŋŋö jaak.",
                    "ID": "6"
                },
                {
                    "text": "Beeye ï keerï, ï na Jwøk, na doo lwäärö. ?Aŋa ni løny jïre ki man cuŋŋe nyïmï kany wø wëërï?",
                    "ID": "7"
                },
                {
                    "text": "Luum ŋøl acaanï niï ena maal, ni ö jø bäät pinynyi bäre ni lwäcge ni lïŋge.",
                    "ID": "8"
                },
                {
                    "text": "'Ba kanya ööï maal niï ŋøla luup, jøøa can moa en bäät piny apiemï.",
                    "ID": "9"
                },
                {
                    "text": "Ka adïëri møn, këël wëër mar jiy tïmö ni duua pwøc jïrï, ni tïm aŋuun wëërri ni ena cerï.",
                    "ID": "10"
                },
                {
                    "text": "Kööŋŋu jï Wuuö Jwøk, eni na Jwøk maru, ni tïïyu gïïa kööŋŋu kiperge jïre. Beerra man ö wïth juurre moa karge cään ki eni ni böönhge nyïme, eni na doo lwäärö.",
                    "ID": "11"
                },
                {
                    "text": "Eni bäät kwääri di bäädhö, ni ö nyec bäät pinynyi ni lwäärge eni. ",
                    "ID": "12"
                }
            ]
        },
        {
            "ID": "OT:PSA.77",
            "name": "Dut Pwøc 77",
            "song": "Dudi 77",
            "author": "Manøgø beeye duut mar Acaap.",
            "text": [
                {
                    "title": "Duut Mo Cøma Cwïny Ki Køør Tïïe Mo Jwøk",
                    "text": "A jwöŋö dëër Jwøk kiper køny, ni dwøra yaa tïŋ maal, ni wïny mara.",
                    "ID": "1"
                },
                {
                    "text": "Kany wø ena yïth gïï mo leth, a bëëdö naa kwaaya Wuuö Jwøk, ni ki wäär ceŋŋa thaaŋa baŋe naa ba jwöm; 'ba cwïnya adhäthö ki cøm.",
                    "ID": "2"
                },
                {
                    "text": "Wïïa apara ki Wuuö Jwøk, ni puta guyö; ni cäda, ni ö bääta ni pädhe.",
                    "ID": "3"
                },
                {
                    "text": "Nyeŋŋa amäne ki niine, ni ö cwïnya ni pädhe, ni tïm cäänö ni ba løny jïra.",
                    "ID": "4"
                },
                {
                    "text": "A cädö kiper nïne moa cääŋŋe, këël kiper cwiiri moa no opöödhö cøøn.",
                    "ID": "5"
                },
                {
                    "text": "Ki wäär bäre a bëëdö naa cädö, ni cäda ki yi cwïnya ni pëënynya dëëra keera;",
                    "ID": "6"
                },
                {
                    "text": "ni kööa, na «?Aŋø, Wuuö Jwøk ø kwiere kwierø na bäre bäre? ?Eni yie ba mïnni ki øøni këët?",
                    "ID": "7"
                },
                {
                    "text": "?Mëër mare ni wø ba jøøl rwäänyö na bäre bäre? ?A luumma kööŋe ki gø wiie wiiø na bäre bäre?",
                    "ID": "8"
                },
                {
                    "text": "?Wïïe wïl ki tïï met ec mare? ?A mëër mare awiile ki wëër?»",
                    "ID": "9"
                },
                {
                    "text": "Ni kööa, ni «Jwøa Dwøŋ ni en Maal teek mare akane ki aani, ni beeye ni bëëda naa kïmmö en.»",
                    "ID": "10"
                },
                {
                    "text": "Wui Wuuö Jwøk, wïïa opara ki gïïa tïïyï; ka adïëri møn, wïïa opara ki gïïa näk rëëma ec na tïïyï cøøn.",
                    "ID": "11"
                },
                {
                    "text": "A cädö kiper gïïa tïïyï bëët, ni cäda kiper tïïe moï na døøŋŋø.",
                    "ID": "12"
                },
                {
                    "text": "Wui Jwøk, jöör bëëtö marï ena kur keere; ?a Jwøe mane ni dwøŋ ni caal ïïni na Jwøwa?",
                    "ID": "13"
                },
                {
                    "text": "Ïïna Jwø wø tïïö ki gïï mo rëëma ec, ni wø nyooth teek mare dï jiy.",
                    "ID": "14"
                },
                {
                    "text": "Jiyï awïïlï wøk ki teek badï, ni beege nyïïkwaac Jeekap ki nyïïkwaac Jocep.",
                    "ID": "15"
                },
                {
                    "text": "Wui Jwøk, ïïna joot pï naama dwøŋŋi; ïïna joot pï naama dwøŋŋi, ni tïmge ni dhulli ki lwär, ni tïm kudi moe ni wälli.",
                    "ID": "16"
                },
                {
                    "text": "Pøøl apädhö na køth mo dwøŋ, ni ö maalli ni märe, ni ö agaackøthi ni keethge kaamar athëëre.",
                    "ID": "17"
                },
                {
                    "text": "Dwør määc køth marï awïnyö ki ya atuunna,  ni ö malø mare ni meeny bäät piny, ni tïm pinynyi ni kwanynyi ni jäŋŋi.",
                    "ID": "18"
                },
                {
                    "text": "Øtjöö marï cøra dï naama dwøŋ, niï cäädhi ka kwöra päŋ, ni kwör tietï ba joot.",
                    "ID": "19"
                },
                {
                    "text": "Jiyï abwøthï kaamar pïïth dïëk, ni ge ena cer Modhe ka Aran. ",
                    "ID": "20"
                }
            ]
        },
        {
            "ID": "OT:PSA.78",
            "name": "Dut Pwøc 78",
            "song": "Dudi 78",
            "author": "Manøgø beeye duut mar Acaap.",
            "text": [
                {
                    "title": "Duut Mo Lamma Jöö Mana Ö Jwøki Na Käär Jiye Ki Gø",
                    "text": "Wui jø powa, cegu ïthu, ni wïnynyu pwöc mara, ni këëllu ïthu piny ki luumma.",
                    "ID": "1"
                },
                {
                    "text": "Aani, gïïa tägö lama lamø jïïu, ni beege gïïa näk tietge okanø cøøn,",
                    "ID": "2"
                },
                {
                    "text": "gïïa näk yøø wïnynyö na ŋääø, na no ocaan kwäyø jïïø.",
                    "ID": "3"
                },
                {
                    "text": "Gïïögø ba døø mooŋø ki nyïïkwaayø; 'ba pwøc man wø pwøc Wuuö Jwøk ki gø døø caanø jï beenhnhe moo ööi, këël gïr teek mare ki tïïe moe na näk rëëma ec.",
                    "ID": "4"
                },
                {
                    "text": "Wuuö Jwøk luumme acaane, ni cïp ciik moe jï jø Icriel, ni beege nyïïkwaac Jeekap, ni kööm kwäyø ki ge nee obwöre moge pwönyge ki ge,",
                    "ID": "5"
                },
                {
                    "text": "nee ŋäc beenhnhe moo ööi, ni beege obwöre moo nywøl cään, nee läwge caan jï obwöre moge thuwø;",
                    "ID": "6"
                },
                {
                    "text": "kiper nee ge bëëtge ni ge ŋäätha Jwøk, ni ge gwøga ciik moe, ni ba wïl wïthge ki tïïe moe;",
                    "ID": "7"
                },
                {
                    "text": "nee ge ba tïmge kaamar kwäcge na wïnni na näk gena jø ageem, na näk cwïnyge ba en køør adïëri, na näk cwïnyge kär nieŋ køør Jwøk.",
                    "ID": "8"
                },
                {
                    "text": "Jø Ipariem, na wara bëëde, gena jiy mo ŋäc leny ka athëëre, 'ba dïcäŋa këëtge gena riemmi.",
                    "ID": "9"
                },
                {
                    "text": "Luumma tuut Jwøki ki geni kärge gwøø, ni kweerge ki man cääthge ki køør ciik moe,",
                    "ID": "10"
                },
                {
                    "text": "ni wïl wïthge ki tïïe moe, ki gïïa näk rëëma ec na nyoodhe jïge.",
                    "ID": "11"
                },
                {
                    "text": "Ena tïïö ki gïï mo rëëma ec nyïm kwäcge, yi pwöl Dhöän na en yi ŋööm Ijep.",
                    "ID": "12"
                },
                {
                    "text": "Pï naama dwøŋ apääŋŋe, ni wëëk jiy pöödhö ki yie, ni tïïc pïï nee cuŋge ni tïmge kaamar ageela.",
                    "ID": "13"
                },
                {
                    "text": "Gena bwødhe ki pöölö ki dïcäŋ, ni bwøth geni ki tac maac ki wäär.",
                    "ID": "14"
                },
                {
                    "text": "Kïte moa en paap akaaŋŋe, nee jiye mooe ki pïï mo thööth mo caala pï naama dwøŋ.",
                    "ID": "15"
                },
                {
                    "text": "Pïï atïïe nee kwönge wøk ki yi kïdi, ni wëëk ge kwödö kaamar pï naam.",
                    "ID": "16"
                },
                {
                    "text": "'Ba gena bëëdö ni ge poot tïïö ki raay dëëre, ni ge poot gëëmö dï paap ki eni na Jwøa Dwøŋ ni en Maal.",
                    "ID": "17"
                },
                {
                    "text": "Jwøk apäänyge ki cwïnyge bäre, ni ge pëënynya cam mana lääŋge keere.",
                    "ID": "18"
                },
                {
                    "text": "Gena cäänö dëër Jwøk, ni köge, na «?Aŋø, løny jï Jwøk ki man cïpe ki cam dï paap kany?",
                    "ID": "19"
                },
                {
                    "text": "Ka adïëri møn, kïdi agøøe, ni ö pïïyi wøk, ni tïm pïïyi ni kwödö; ?a møø nø, løny jïre thuwø ki man cïp gø, ni løny jïre thuwø ki man cïpe ki rïŋö jï jiye?»",
                    "ID": "20"
                },
                {
                    "text": "'Ba kanya ö Wuuö Jwøki na wïny gïnögø, ena wëër døc; ena wëër ki wëër mo dwøŋ ki jø Icriel, ni tïm wëërri mare ni liel kaamar maac dëëtge, ge na nyïïkwaac Jeekap,",
                    "ID": "21"
                },
                {
                    "text": "kiper Jwøk kärge ŋäädhö, ni kärge pïëm man piem geni ki gø ŋäädhö.",
                    "ID": "22"
                },
                {
                    "text": "'Ba eni maal aköömme, ni jap dhøk uudi mo gø,",
                    "ID": "23"
                },
                {
                    "text": "ni jääŋ møø mana cwøl ni meena bäätge kaamar køth nee camge, ni mooc ge ki cam mo käla maal.",
                    "ID": "24"
                },
                {
                    "text": "Ni ö jiyi ni camge muunni mo nyïïatwiet maal, ni beeye cam mana päl na jääŋ Jwøki jïge.",
                    "ID": "25"
                },
                {
                    "text": "Jam jï løø kur tuul-cäŋ atïïe nee kwönne ki maal, ni bwøth jam jï løø tier-piny ki teek mare,",
                    "ID": "26"
                },
                {
                    "text": "ni kööla lwaa wenyø bäätge na cam, ni päl kaamar tør, ni kwäänge caala nyeŋ akwöny deŋ näpa døøŋŋø,",
                    "ID": "27"
                },
                {
                    "text": "ni wëëk geni pänh dï twïër marge, kwör bëëte moge, këël deŋŋe bäre.",
                    "ID": "28"
                },
                {
                    "text": "Ni ö geni ni cämge ni jäŋge døc, kiper gïna lääŋge acïp Jwøki jïge.",
                    "ID": "29"
                },
                {
                    "text": "'Ba kanya poode ni ge poot kär jøøm ki cam, ni ceŋge poot ena dhøkge,",
                    "ID": "30"
                },
                {
                    "text": "wëëc Jwøk aput ö bäätge, ni 'näk jø møøk moa dëëtge teek rege, ni beege wøpe moa no ojierø dï Icriel.",
                    "ID": "31"
                },
                {
                    "text": "'Ba këël na bëëde ni gïïögø bëët otïïö, ge poot tïïö ki raay, ni kärge jïëy ki Jwøk, këël na bëëde ni gïïa näk rëëma ec moa tïïe ege joodø.",
                    "ID": "32"
                },
                {
                    "text": "Kiper manøgønø, nïr kwøw moge atïïe nee laarge pöödhö kaamar jam dhøk, ni tïm aŋuun cwiiri moge na ränynyö.",
                    "ID": "33"
                },
                {
                    "text": "'Ba kanya ö Jwøki na 'näk geni, gena tïmö ni ge manynya eni, ni duuge baŋe ni ge caya eni døc,",
                    "ID": "34"
                },
                {
                    "text": "ni parge wïthge ni Jwøk beeye teek marge, ni bee eni na dwøŋ ni en maal na pïëmi marge.",
                    "ID": "35"
                },
                {
                    "text": "'Ba ena cøøkge ki dhøkge jaak, ni ö lëëpge ni bëëtge ni cara tööt dëëre,",
                    "ID": "36"
                },
                {
                    "text": "ni bëëtge ni cwïnyge ba en køøre, ni kärge luubö mana tuude ki geni gwøø.",
                    "ID": "37"
                },
                {
                    "text": "'Ba eni gïïa bacge awëënne ki køør bäth yie, ni käre geni raanynyø, ni kwier wëër ki kwöre mo thööth, ni käre wëër mare nyoodhø ki pälle bäre;",
                    "ID": "38"
                },
                {
                    "text": "kiper wïïe acaare ki man näk mo gena jiy jaak, ni ge caala jamø man wø pöödhi ni ba duui këët.",
                    "ID": "39"
                },
                {
                    "text": "A kwöre adïï na bëëtge ni ge gëëmö ki eni, ni moocge eni ki kïmmö dï paap!",
                    "ID": "40"
                },
                {
                    "text": "Jwøk apäänyge kwöre mo thööth, ni cwaatge yi gø, eni na Jwø Icriel na en kur keere.",
                    "ID": "41"
                },
                {
                    "text": "Wïthge awïl ki teek mare mana tïïe dïcäŋ mana käl geni wøk yie ceŋ jøøa thiel geni piny,",
                    "ID": "42"
                },
                {
                    "text": "kanya ööe na tïïc nyuuthe moe ki gïï mo rëëma ec yi pwöl Dhöän na en yi ŋööm Ijep;",
                    "ID": "43"
                },
                {
                    "text": "ni tïïc pï näm moge na remø, ni tïme ni bäŋ pïï mo maathge.",
                    "ID": "44"
                },
                {
                    "text": "Ena jääk bäätge ki lwaa lwaŋŋø mo cama geni, ko ogwäle mo raanynya poge.",
                    "ID": "45"
                },
                {
                    "text": "Ni wëëk beekge adïtwie nee camge, ni cïp gïïa puurge jï bäänyö.",
                    "ID": "46"
                },
                {
                    "text": "Ni raany omøki moge ki pey, ni raany olämmi moge ki köö.",
                    "ID": "47"
                },
                {
                    "text": "Pey awëëk päth bäät dhäk moge nee thøwge, ni ö pïïth lääc paac moge ni gøøyi ya køthi.",
                    "ID": "48"
                },
                {
                    "text": "Wëër mare na liel kaamar maac, ka ajäla mare, ki gïï mo leth ajääŋŋe bäätge ki ri nyïïatwiet maal mo wø räänyö.",
                    "ID": "49"
                },
                {
                    "text": "Øtjöör wëër mare ajabe, ni käre thøø mänö ki man pïïe bäätge, ni 'näk geni ki täw mo leth,",
                    "ID": "50"
                },
                {
                    "text": "ni beege kaai bëët moa näk cwøw na en Ijep, na kwøŋ jø Ijepi nywøl yïth mïëc nyïïkwaac Kaam, na täkge nyöödö ki ge.",
                    "ID": "51"
                },
                {
                    "text": "'Ba eni jiye abwøth wøk kaamar rööm, ni gwøk geni dï paap kaamar pïïth rööm.",
                    "ID": "52"
                },
                {
                    "text": "Gena bwødhe ni ee gwøø ni tïmge ni ge ba lwäär, 'ba nyïïmän moge acam naama dwøŋŋi.",
                    "ID": "53"
                },
                {
                    "text": "Køøre jiye akäl yi ŋöömme na en kur keere, paana en bäät kïte na maae ki teek bade.",
                    "ID": "54"
                },
                {
                    "text": "Wïth juurre ariem wøk nyïm jiye, ni røm ŋøøpge ni pääŋ ge jïge ni tïme na moge, ni wëëk jiye ma wïth tuŋi mo jø Icriel bëëtö kwöra bëët jøøgø yïthge.",
                    "ID": "55"
                },
                {
                    "text": "'Ba geni, gena gëëmö ki Jwøa Dwøŋ ni en Maal, ni ge päänynya gø, ni kärge ciik moe gwøø,",
                    "ID": "56"
                },
                {
                    "text": "ni ge bëëdö ni cwïnyge ba en køøre ni marge cwøk kaamar wëëkge, ni tïm bëëtö marge no okööm, ni caala atheerø mo ree ee täpö.",
                    "ID": "57"
                },
                {
                    "text": "Jwøk atïïcge nee goote ki køør kwör lam moa tïïcge bäät thuuri, ni wëëkge eni këëyö ki køør gïï lam moge moa tieŋge.",
                    "ID": "58"
                },
                {
                    "text": "Kanya ö Jwøki na joot gïïögø, ena put wëër, ni kwier jø Icriel,",
                    "ID": "59"
                },
                {
                    "text": "ni wec kar bëëtö mare na en Cëëlö, ni beeye oduŋkaara mana bëëde yie dï jiy.",
                    "ID": "60",
                    "comment":"Cëëlö beeye kanya en kar lammi mana pere leth mar jø Icriel yie kanya poode ni Øt Jwøk poot kär geerø Jerucalem. Kwaan Jøcua 18:1"
                },
                {
                    "text": "Ni tïïc acanduk man wø nyooth luumma tuude ki jiy nee käl nyïïmänni, na näk beeye nyuudhi mar teek mare ka ajiem mare.",
                    "ID": "61"
                },
                {
                    "text": "Ena wëër ki jiy moe, ni wëëk geni nyïïmän moge ni 'näk geni ko opëëllö.",
                    "ID": "62"
                },
                {
                    "text": "Wøpe moge athum ri leny, ni tïme ni bäŋ duut nywöm mo løøa bäät nyïïakuue moge.",
                    "ID": "63"
                },
                {
                    "text": "Ni ö dïlämme moge ni nääi ko opëëllö, ni dhäth määr thuunhnhi ki kïmmö.",
                    "ID": "64"
                },
                {
                    "text": "Køøre Wuuö Jwøk aö maal kaamar dhaanhø mo päya yïth niine, ni tïme kaamar dhaanhø mo teek mo twäädö ri køøŋø.",
                    "ID": "65"
                },
                {
                    "text": "Ni riem nyïïmän moe, ni lää wïthge na bäre bäre.",
                    "ID": "66"
                },
                {
                    "text": "Jø tuuŋ Ipariem, ni beege nyïïkwaac Jocep, akwiere, ni käre poge jierø na kar bëëtö mare.",
                    "ID": "67"
                },
                {
                    "text": "'Ba beeye jø tuuŋ Juuda na jiere, ki Kïn Dhayan na mëëre ki gø na en poge;",
                    "ID": "68"
                },
                {
                    "text": "ni geer øt lam mare na en kur keere bäät gø na kany mo ojiemø, ni geer gø ni teek kaamar piny ni wø bëëdö na bäre bäre.",
                    "ID": "69"
                },
                {
                    "text": "Eni dhaanhnhe ma Deebit ajiere, ni käl wøk ka yi lwaaŋ dïëk.",
                    "ID": "70"
                },
                {
                    "text": "Ena cwøl Jwøki kanya bëëde ni kwaaya rööm ki nyïïge moa näk dhøøth, nee tïme ni ena dïkwääy jï jiye ma jic Jeekap, ni beege jiye ma jø Icriel.",
                    "ID": "71"
                },
                {
                    "text": "Ni ö Deebiti ni kwaac geni ki cwïny mo thïïŋ, ni bwøth geni ki køør leec wïïe. ",
                    "ID": "72"
                }
            ]
        },
        {
            "ID": "OT:PSA.79",
            "name": "Dut Pwøc 79",
            "song": "Dudi 79",
            "author": "",
            "text": [
                {
                    "title": "Duut Mo Kwaca Jwøk Kiper Räny Jerucalem",
                    "text": "Wui Jwøk, juurre paarï atukge, ni raanyge øt lam marï na en kur keere, ni tïïcge gø ni ba waany, ni tøkge Jerucalem.",
                    "ID": "1"
                },
                {
                    "text": "Rïk dëët jiyï acïpge jï wec maal na cam, ni cïpge rïk dëët jiyï na cwïnyge en køørï jï lääc paap.",
                    "ID": "2"
                },
                {
                    "text": "Rem moge akønyge piny kaamar pïï dï Jerucalem bäre, ni bäŋ ŋat mo koony geni.",
                    "ID": "3"
                },
                {
                    "text": "Waana tïmö na gïr ajøøŋ jï wïth juurre moa en deŋwa, ni ŋeethge bäätwa ni buuge wa.",
                    "ID": "4"
                },
                {
                    "text": "?Wui Wuuö Jwøk, a këël kany mo nyïëdi noo poodï niï wëër? ?Naa këël kany mo nyïëdi nø noo bëët cwïnyï ni keec no oäpö kaamar maac?",
                    "ID": "5"
                },
                {
                    "text": "Kïth wëër marï bäät wïth juurre moa näk ï kucge, ni beege mïëri moa näk nyeŋŋï ba cøørge;",
                    "ID": "6"
                },
                {
                    "text": "kiper geni waana thöörge, wa na jø po Jeekap, ni raanyge kar bëëtö marwa.",
                    "ID": "7"
                },
                {
                    "text": "Kär gïïa reyø na tïïc kwäcwa kïth bäätwa; 'ba beerra man laarï mëër marï nyooth jïwa, kiper waano dwøk piny døc.",
                    "ID": "8"
                },
                {
                    "text": "Køny waani, ï na Jwø wø piem waani, ni piemï waani ni wëënnï raay mowa, kiper nee nyeŋŋï jïte ka ajiem.",
                    "ID": "9"
                },
                {
                    "text": "?Aŋø, juurre doo köö møn na age Jwøge? Beerra man coolï kwör rem jiyï na øc piny, nee ŋäc wïth juurre, ni jootwa gø thuwø.",
                    "ID": "10"
                },
                {
                    "text": "Beerra man wïnynyï cooyø mar jø twöc; ni gwøgï jøøa näk thøø oŋøl bäätge ki køør teek badï na dwøŋ.",
                    "ID": "11"
                },
                {
                    "text": "Wui Wuuö Jwøk, dwøk ajøøŋ mar wïth juurre moa en deŋwa bäätge kwöre abïriiø, ni beeye ajøøŋ mana jøøŋge ïïni ki gø.",
                    "ID": "12"
                },
                {
                    "text": "Køøre waani na jiyï, ni wø kwaayï kaamar pïïth dïëk moï, ï pwøcwa pwøø cooth, ni caanwa gïr pwøc marï jï beenhnhe bëët. ",
                    "ID": "13"
                }
            ]
        },
        {
            "ID": "OT:PSA.80",
            "name": "Dut Pwøc 80",
            "song": "Dudi 80",
            "author": "Manøgø beeye duut mar Acaap.",
            "text": [
                {
                    "title": "Duut Mo Kwaca Jwøk Nee Bëët Jiye Dwøk Kare",
                    "text": "Wui Jwøk, cek ïthï, ï na dïkwääy mar jø Icriel, ï ni wø bwøth jiyï ma nyïïkwaac Jocep kaamar pïïth dïëk. Rienyï ni nyoothï riï, ïïni ni wø nyooth ajiem nyec marï ki yïthakic nyïïatwiet maal moa cwøl ni kirubëlli.",
                    "ID": "1"
                },
                {
                    "text": "Nyooth teek marï jï jiyï ma tuuŋ Ipariem ki tuuŋ Benjamen ki tuuŋ Maneeca, ni ööï ni piemï waani bëët!",
                    "ID": "2"
                },
                {
                    "text": "Wui Jwøk, dwøk bëëtö marwa kare, ni wëëgï tac täärnyïmï rieny bäätwa, nee wa jïtwa ki køny.",
                    "ID": "3"
                },
                {
                    "text": "Wui Wuuö Jwøk, ï na wïth jammi bëët, ?a këël kany mo nyïëdi noo bëëdï ni ïïno gootø, ni lam marwa, wa na jiyï, ba wïnynyï?",
                    "ID": "4"
                },
                {
                    "text": "Waana tïïyï nee wa jwöŋwa, ni tïm pï nyeŋwa na cam jïwa, ni maathï waani ki pï nyeŋ mo thööth døc.",
                    "ID": "5"
                },
                {
                    "text": "Waana tïïyï na gïn läär wïth juurre moa en deŋwa, ni ö nyïïmänni mowa ni ŋïërge bäätwa.",
                    "ID": "6"
                },
                {
                    "text": "Wui Jwøk, ï na wïth jammi bëët, dwøk bëëtö marwa kare, ni wëëgï tac täärnyïmï rieny bäätwa, nee wa jïtwa ki køny.",
                    "ID": "7"
                },
                {
                    "text": "Omøk apudhï wøk ki yi Ijep, ni tøøï gø yi ŋöömma riemï wïth juurre wøk yie.",
                    "ID": "8",
                    "comment":"Omøk manøgø beeye jø Icriel."
                },
                {
                    "text": "Kare apuurï ni jiiŋŋï gø, ni ö lweete ni këët piny døc ni mac piny bäre.",
                    "ID": "9"
                },
                {
                    "text": "Mïëya en bäät kïte atïmö ni ena tier tïpö mare; këël jenni moa døøŋŋø aume.",
                    "ID": "10"
                },
                {
                    "text": "Bääte alaak këël mana pïïe bäät naama dwøŋ, jï løø kur pänh-cäŋ, ni ö bääte møga ni pïïcge bäät Naam Upareeti, jï løø kur tuul-cäŋ.",
                    "ID": "11"
                },
                {
                    "text": "?A ennø, aperŋø nø na nyaaï kal mare piny, ni tïme ni jø wø cur kaace bëët pøna nyïïe en?",
                    "ID": "12"
                },
                {
                    "text": "Këël kule bëëdö ni raanynya gø, ni bëët lääc paapi ni cama gø.",
                    "ID": "13"
                },
                {
                    "text": "Wui Jwøk, ï na wïth jammi bëët,  wa kwaya ïïni, cäŋ täärnyïmï luu baŋwa; räŋŋï ki maal ni raŋï piny, ni neenï jï omøk man,",
                    "ID": "14"
                },
                {
                    "text": "ni beeye omøk mana piithï ki teek badï, na caal wäädï na jierï na marï.",
                    "ID": "15"
                },
                {
                    "text": "Ena waaŋ nyïïmänni ki maac ni ŋøtge gø piny. 'Ba ennø, raany geni ki køør wëër marï.",
                    "ID": "16"
                },
                {
                    "text": "'Ba beerra man bëët cerï bäät jiyï na jierï, na mooyï ki teek niï tïnyge.",
                    "ID": "17"
                },
                {
                    "text": "Køøre nø, wa ba døø ŋäthwa këët. Beerra man cäŋ wa mooyø ki kwøw, nee nyeŋŋï cøørwa.",
                    "ID": "18"
                },
                {
                    "text": "Wui Wuuö Jwøk, ï na wïth jammi bëët, dwøk bëëtö marwa kare, ni wëëgï tac täärnyïmï rieny bäätwa, nee wa jïtwa ki køny. ",
                    "ID": "19"
                }
            ]
        },
        {
            "ID": "OT:PSA.81",
            "name": "Dut Pwøc 81",
            "song": "Dudi 81",
            "author": "Manøgø beeye duut mar Acaap.",
            "text": [
                {
                    "title": "Duut Mo Cäänö Kaper Beeny Jwøk Ki Teek Wïc Mar Jiye",
                    "text": "Wärru ki dudi ki met ec jï Jwøk na näk teek marø, ni kwöŋŋu ni yïthu met jïre, eni na Jwø Jeekap.",
                    "ID": "1"
                },
                {
                    "text": "Jøllu duut døc, ni pwötu odööla ki thøpothïënhö mo döötge met.",
                    "ID": "2"
                },
                {
                    "text": "Tuuŋ wär koothu kany wø päär dwääyi, ni koothu gø kanyo en dwääyi tar, dïcäŋ man wø wøørø na jwøk.",
                    "ID": "3"
                },
                {
                    "text": "Kiper man beeye ciik kiper jø Icriel, ni beeye mana ŋøl Jwø Jeekapi.",
                    "ID": "4"
                },
                {
                    "text": "Gïnögø atïïe na ciik kiper jø Icriel kanya tïïc gïn mo leth dëët jø Ijep. 'Ba aani, dwøl mo poot kuua cøøn awïnynya, mo köö,",
                    "ID": "5"
                },
                {
                    "text": "ni «Tëër akäla wøk bäätu, ni käla u wøk ki yi tïïc mo teek.",
                    "ID": "6"
                },
                {
                    "text": "Kanya enu yïth gïïa leth, uuna cwötö ni kønya uuni, ni løøa mara jïïu ki yi pöölö mo märö, ni päänynya uuni buut pï Meriba.",
                    "ID": "7"
                },
                {
                    "text": "«Wui, u na jiya, wïnynyu mara nou köömma. ?Wui, u na jø Icriel, luubö mara owïnynyu gø wäne nø?",
                    "ID": "8"
                },
                {
                    "text": "Kär dee jwøk mo path mo bëëdö yïthakiyu, ni bäŋe jwø jur mo wøørru.",
                    "ID": "9"
                },
                {
                    "text": "Beeye aani na Wuuö Jwøk na Jwøk maru na käl uuni wøk ki yi ŋööm Ijep. 'Ba ennø, ŋaammu dhøgu nou caama.",
                    "ID": "10"
                },
                {
                    "text": "«'Ba jiya ma jø Icriel dwøra kärge wïnynyö; gena kweer ki luumma.",
                    "ID": "11"
                },
                {
                    "text": "Køøre gena wiia ki teek wïc marge, nee ge cääthge ki uutjïëthe moa manyge jaak.",
                    "ID": "12"
                },
                {
                    "text": "«Jiya ma jø Icriel, doo na ge wïnynya mara cøøn, ni dege køøra caadhø,",
                    "ID": "13"
                },
                {
                    "text": "nyïïmänge daa laara dïïm, ni daa jøøa thiel geni piny raanynyø.",
                    "ID": "14"
                },
                {
                    "text": "Ni ö jøøa män ki aani, a na Wuuö Jwøk, ni dege kööthge dwøk piny ki lwär nyïma, ni ö ajäla marge ni put bëëtö bäätge na bäre bäre.",
                    "ID": "15"
                },
                {
                    "text": "'Ba uuni, u na jiya, u daa caamø ki beel ma liil, ni wëëga uuni jäŋö ki maar kïc man wø käl yi kïdi.» ",
                    "ID": "16"
                }
            ]
        },
        {
            "ID": "OT:PSA.82",
            "name": "Dut Pwøc 82",
            "song": "Dudi 82",
            "author": "Manøgø beeye duut mar Acaap.",
            "text": [
                {
                    "title": "Duut Mo Jääla Jø Wø Ŋudö Ki Ŋøl Mo Patha Kare",
                    "text": "Jwøk aöö ni pï piny dï acooŋa mare, ni ŋøl luup yïthakic dïŋut luup, ni kööe,",
                    "ID": "1"
                },
                {
                    "text": "na «?A këël kany mo nyïëdi nø noo ŋudu ki ŋøl mo patha kare, nou bëëdö nou jëënyö nou ena kur jøøa reyø?",
                    "ID": "2"
                },
                {
                    "text": "'Ba ennø, ŋunnu jøøa jïge bäŋ teek ki moa näk kïïe, ni tïïyu mana beer jï jøøa no ocaannø ki moa näk bäŋ jammi jïge.",
                    "ID": "3"
                },
                {
                    "text": "Kønynyu jøøa jïge bäŋ teek ki moa can, ni piemmu geni ceŋ jøøa reyø.»",
                    "ID": "4"
                },
                {
                    "text": "Bäŋ gïn mo ŋäcge ni tier luubö ba kwanyge, ni ge bëëdö ni ge cäädha yi muudhö jaak; ni tïm pinynyi ni raac.",
                    "ID": "5"
                },
                {
                    "text": "Jwøk aköö, ni «U bëët uuna wääta, a na Jwøa Dwøŋ ni en Maal, ni uuni thuwø, uuna juu.",
                    "ID": "6"
                },
                {
                    "text": "'Ba u thøw kaawat man wø thøw jiyi, ni thøwu kaawat man wø thøw kwääri.»",
                    "ID": "7"
                },
                {
                    "text": "Wui Jwøk, ö maal ni ŋølï luup piny, kiper wïth juurre bëët beege moï. ",
                    "ID": "8"
                }
            ]
        },
        {
            "ID": "OT:PSA.83",
            "name": "Dut Pwøc 83",
            "song": "Dudi 83",
            "author": "Manøgø beeye duut mar Acaap.",
            "text": [
                {
                    "title": "Duut Mo Kwaca Jwøk Nee Nyïïmänne Raanynye",
                    "text": "Wui Jwøk, kärï lïŋö këët, ni ba bëëdï ni ïïno nidut; wui Jwøk, kärï bëëdö jaak!",
                    "ID": "1"
                },
                {
                    "text": "Kiper ennø, nyïïmännï atïïö ko okiera, ni tïŋge wïthge maal.",
                    "ID": "2"
                },
                {
                    "text": "Ki køør riek waŋ marge, ge cädö ki jöö man raanyge jiyï ki gø, ni tutge ki luup kiper jiyï moa näk iï gwøø.",
                    "ID": "3"
                },
                {
                    "text": "Ni köge, ni «Ööu nee poge raanynyø, nee bäŋe nyeŋ Icriel mo di cwølø këët.»",
                    "ID": "4"
                },
                {
                    "text": "Kiper dhøkge adwalge na aciel bëët, ni tutge ki luubö kiperï;",
                    "ID": "5"
                },
                {
                    "text": "ni jøøgø beege jø Ëdöm ki jø Icmiel, ki jø Möap ki jø Agri,",
                    "ID": "6"
                },
                {
                    "text": "ki jø Gëbal ki jø Amön ki jø Amalëk, ki jø Pilitin ki jø wø bëëdö Tayar;",
                    "ID": "7"
                },
                {
                    "text": "këël jø Aciria thuwø adwätö ki geni, ni tïmge na køny mo dwøŋ jï nyïïkwaac Løøt. ",
                    "ID": "8",
                    "comment":"Nyïïkwaac Løøt beege jø Möap ki jø Amön. Kwaan Wïlöölö 19:36-38"
                },
                {
                    "text": "Ennø, tïïc teeŋ gïna tïïyï dëët jø Midien dëëtge, ni tïïyï gø kaawat mana tïïyï dëër Cicara ki Jabin bäät naam Kicön,",
                    "ID": "9"
                },
                {
                    "text": "jøøa raanynyi Endör, na tïmö kaamar wëëyö mo oker piny.",
                    "ID": "10"
                },
                {
                    "text": "Tïïc kwääri moge ni caala Orëëp ki Dhëëp, ni tïïyï nyeye moge ni caala Jeeba ki Jalmuuna,",
                    "ID": "11"
                },
                {
                    "text": "jøøa köö, ni «Kälø ŋöömma näk mar Jwøk, nee tïme na marø.»",
                    "ID": "12"
                },
                {
                    "text": "Wui, ï na Jwøk mara, tïïc geni kaamar tør mo käära apwøyaweerø, ni tïïyï geni kaamar lethø mo kwør jame kwørø.",
                    "ID": "13"
                },
                {
                    "text": "Thöör geni kaawat man wø ö maaci wø thöör paap, kaawat man wø ö maaci wø waaŋ bäät kïte.",
                    "ID": "14"
                },
                {
                    "text": "Riem geni ka atuunna marï mano jääŋŋï bäätge, ni døøyï geni mo lwäär ki jamø marï na teek.",
                    "ID": "15"
                },
                {
                    "text": "Wui Wuuö Jwøk, lää wïthge, kiper niï cacge.",
                    "ID": "16"
                },
                {
                    "text": "Beerra man lää wïthge ni lwäcge na bäre bäre, ni dwøk wïthge piny ni ränyge.",
                    "ID": "17"
                },
                {
                    "text": "Beerra man ŋäcge gø ni beeye ï keerï, ï na Wuuö Jwøk, na näk Jwøa Dwøŋ ni en Maal bäät piny bäre. ",
                    "ID": "18"
                }
            ]
        },
        {
            "ID": "OT:PSA.84",
            "name": "Dut Pwøc 84",
            "song": "Dudi 84",
            "author": "Manøgø beeye duut mar wäät Köra.",
            "text": [
                {
                    "title": "Duut Ŋat Mo Lääŋŋa Ciin Kar Bëët Wuuö Jwøk",
                    "text": "Wui Wuuö Jwøk, ï na wïth jammi bëët, yia met ki kar bëëtö marï!",
                    "ID": "1"
                },
                {
                    "text": "Cwïnya lääŋŋa gø døc ki man cøøa yi kal marï, naa kwöŋŋö ki met ec ki cwïnya bäre jïrï, ï na Jwøa kwøw.",
                    "ID": "2"
                },
                {
                    "text": "Wui Wuuö Jwøk, ï na wïth jammi bëët, këël adiit thuwø jïtö ki kany gëët yie, ni ö agweeci ni gëën ree ki øtø mo nyööt yi gø mo kare cään ki gïn wø cïp olämme bääte marï, ï na nyeya mara ni nägï Jwøk mara.",
                    "ID": "3"
                },
                {
                    "text": "Gwïëth en jï jø wø bëëdö ødï, ni ge bëëdö ni ge pwøya ïïni cooth.",
                    "ID": "4"
                },
                {
                    "text": "Gwïëth en jï jø wø joot teek marge baŋï, jø wø cwïnyge caar ciin bäät Kïn Dhayan.",
                    "ID": "5",
                    "comment":"Kïn Dhayan beeye kïdi mana näk Øt Jwøk Mana Dwøŋ na en Jerucalem ogeer bääte."
                },
                {
                    "text": "Kany wø pööth jøøgø ki yie ya agäm Baka na näk otal, kaace wø puta jïtö ki pïï, ni ö køthi ni put kaace mooc ka aguule.",
                    "ID": "6"
                },
                {
                    "text": "Ni ö teek marge ni cääth nyïme, këël mano joot geni nyïm Jwøk bäät Kïn Dhayan.",
                    "ID": "7"
                },
                {
                    "text": "Wui Wuuö Jwøk, ï na wïth jammi bëët, wïny lam mara, ni cegï ïthï ki mara, ï na Jwø Jeekap.",
                    "ID": "8"
                },
                {
                    "text": "Wui Jwøk, neen jï ŋat wø caal kwöt leny marwa, ŋata näk iï jierø na tïïyï nee wïïe thïïmmi ki maaw.",
                    "ID": "9"
                },
                {
                    "text": "Beerra eni jïra ki man bëëda dï kal marï ki dïcäŋ aciel, ni kaala man bëëda kany mør ki nïne ma kuma. Ni theemma man cuŋŋa dhi kal marï, ki man bëëda yïth uudi mo jøøa reyø.",
                    "ID": "10"
                },
                {
                    "text": "Wuuö Jwøk caala tac cäŋ, ni caala kwöt leny jï jiye. Wuuö Jwøk cïpö ki met ec ka ajiem; bäŋ gïn mo beer mo mäne ki jøøa marge thïïŋ.",
                    "ID": "11"
                },
                {
                    "text": "Wui Wuuö Jwøk, ï na wïth jammi bëët, gwïëth en jï ŋat wø bëëdö ni ŋäätha ïïni. ",
                    "ID": "12"
                }
            ]
        },
        {
            "ID": "OT:PSA.85",
            "name": "Dut Pwøc 85",
            "song": "Dudi 85",
            "author": "Manøgø beeye duut mar wäät Köra.",
            "text": [
                {
                    "title": "Duut Mo Kwaca Jwøk Nee Bëët Jiye Dwøk Kare",
                    "text": "Wui Wuuö Jwøk, met ec anyoothï yi ŋöömmï, ni dwøgï bëët jic Jeekap kare.",
                    "ID": "1"
                },
                {
                    "text": "Gïïa bac jiyï awëënnï, ni buŋï raay moge.",
                    "ID": "2"
                },
                {
                    "text": "Wëër mana wëërï ki gø aweyï, ni kwierï wëër marï ni wø liel kaamar maac.",
                    "ID": "3"
                },
                {
                    "text": "Wui Jwøk, ï na pïëmi marwa, dwøk bëëtö marwa kare, ni weyï gootø marï ki waani.",
                    "ID": "4"
                },
                {
                    "text": "?Aŋø, ï puta bëëtö ni ïïno wëër ki waani na bäre bäre? ?A wëër marï, poot bëëdö na bäre bäre këël yïth beenhnhe bëët moo ööi?",
                    "ID": "5"
                },
                {
                    "text": "?Aŋø, wa ba cäŋï mooyø ki kwøw, nee wa na jiyï, yïthwa mïnge ki ïïni?",
                    "ID": "6"
                },
                {
                    "text": "Wui Wuuö Jwøk, nyooth mëër marï ni wø ba jøøl jïwa, ni piemï wa.",
                    "ID": "7"
                },
                {
                    "text": "Aani, ïtha ciia ciiø ki mano caan Wuuö Jwøki, ni beeye luum bëët-mëër mano caane jï jiye, jøøa cwïnyge en køøre; 'ba beerra man ba døøge øtjöör bøøl.",
                    "ID": "8"
                },
                {
                    "text": "Ka adïëri møn, eni jøøa lwäär ki eni pute ka piem, ni ö ajiemmi mare ni bëëde yi ŋöömö marø.",
                    "ID": "9"
                },
                {
                    "text": "Mëër man wø ba jøøl ki bëët adïëri rööpö na aciel, ni ö bëët bëënynyö ki bëët-mëër ni dwätge.",
                    "ID": "10"
                },
                {
                    "text": "Bëët adïëri tägö bäät piny, ni ö bëënynyö ni ööe ki maal ni ö piny.",
                    "ID": "11"
                },
                {
                    "text": "Ka adïëri møn, Wuuö Jwøk gïïa beyø di cïbö, ni ö ŋöömö marø ni ciee ki caammi.",
                    "ID": "12"
                },
                {
                    "text": "Bëënynyö mare bwödhö nyïme, ni tïm køør tiete na jöö. ",
                    "ID": "13"
                }
            ]
        },
        {
            "ID": "OT:PSA.86",
            "name": "Dut Pwøc 86",
            "song": "Dudi 86",
            "author": "Manøgø beeye duut Deebit.",
            "text": [
                {
                    "title": "Duut Mo Kwaca Jwøk Kiper Køny",
                    "text": "Wui Wuuö Jwøk, cek ïthï ki kwac mara ni løgï gø, kiper aano caannø naa bëëdö naa can.",
                    "ID": "1"
                },
                {
                    "text": "Gwøk jwïëya, kiper cwïnya ena køørï. Wui, ï na Jwøk mara, køny dhaanhnhï ni wø ŋääth ïïni.",
                    "ID": "2"
                },
                {
                    "text": "Wui Wuuö Jwøk, bëëdï ni cwïnyï bäth ki aani, a ni wø kwac ïïni cooth ki yïth nïne bëët.",
                    "ID": "3"
                },
                {
                    "text": "Wui Wuuö Jwøk, døøc cwïny dhaanhnhï mo met, kiper a bëëdö na acaara mara bäre ena baŋï.",
                    "ID": "4"
                },
                {
                    "text": "Wui Wuuö Jwøk, ïïna Jwøk mo beer, ni jiy wëënnï wëënnö; Mëër marï ni wø ba jøøl päl jï jø wø cøør nyeŋŋï.",
                    "ID": "5"
                },
                {
                    "text": "Wui Wuuö Jwøk, cek ïthï ki lam mara, ni wïnynyï kwac man wø kwääa ki gø.",
                    "ID": "6"
                },
                {
                    "text": "Kany wø ena yïth gïï mo leth, bee ï wø cwøla, kiper bee ï wø løk mara.",
                    "ID": "7"
                },
                {
                    "text": "Wui Wuuö Jwøk, bäŋ Jwøk mo caala ïïni røk juu, ni bäŋ tïïe mo caala tïïe moa tïïyï.",
                    "ID": "8"
                },
                {
                    "text": "Wui Wuuö Jwøk, wïth juurre moa cwääyï bëët oööi, ni wøørge ïïni, ni jiemge nyeŋŋï.",
                    "ID": "9"
                },
                {
                    "text": "Kiper ï dwøŋ niï tïïö ki gïï mo rëëma ec, ni beeye ï na Jwøk keerï.",
                    "ID": "10"
                },
                {
                    "text": "Wui Wuuö Jwøk, pwöny aani ki jöör bëëtö marï, naa cäädha ki køør adïëri marï. Mooc aani ki cwïny aciel naa bëëda naa lwäära ïïni.",
                    "ID": "11"
                },
                {
                    "text": "Wui Wuuö Jwøk, ï na Jwøk mara, ï pwøa pwøø ki cwïnya bäre, ni bëëda naa jiema nyeŋŋï na bäre bäre.",
                    "ID": "12"
                },
                {
                    "text": "Kiper mëër marï ni wø ba jøøl na nyoothï jïra dwøŋ; jwïëya amänï ki mana dee ci kar bëët jwïëc jøøa no othøw.",
                    "ID": "13"
                },
                {
                    "text": "Wui Jwøk, jø okiera aö maal bääta, ni ö jø kwöri ni cacge jwïëya nee raanyge, jøøa näk bäŋ gïn caarge kiperï.",
                    "ID": "14"
                },
                {
                    "text": "'Ba ï na Wuuö Jwøk, ïïna Jwø wø yie bäth wø nyooth met ec mare jï jiy; ï ba laar wëër, ni mëër marï ni wø ba jøøl ka adïëri marï päl.",
                    "ID": "15"
                },
                {
                    "text": "Luu riï baŋa ni nyoothï met ec marï jïra; cïp teek marï jï dhaanhnhï ni piemï aani, a na o dhaaŋ wø tïny ïïni.",
                    "ID": "16"
                },
                {
                    "text": "Mooc a ki nyuudhi mo nyootha beenynyï, nee jøøa män ki aani nee wïthge lääge kanyo jootge gø naa iï kønyø, ni jïta ki cøm cwïny baŋï, ï na Wuuö Jwøk. ",
                    "ID": "17"
                }
            ]
        },
        {
            "ID": "OT:PSA.87",
            "name": "Dut Pwøc 87",
            "song": "Dudi 87",
            "author": "Manøgø beeye duut mar wäät Köra.",
            "text": [
                {
                    "title": "Duut Mo Jiemma Pääny Jwøk Ma Jerucalem",
                    "text": "Wuuö Jwøk pääny mare ageer bäät Kïn Dhayan na en kur keere.",
                    "ID": "1"
                },
                {
                    "text": "Eni mëër ki Jerucalem, na no ogeer bäät kïnnögø, ni kaala kwör bëëte mo wø bëët nyïïkwaac Jeekapi yïthge bëët.",
                    "ID": "2"
                },
                {
                    "text": "Wui, ï na pääny Jwøk, gïï mo duua ajiem di carø kiperï.",
                    "ID": "3"
                },
                {
                    "text": "Wuuö Jwøk aköö, ni «Ki røk wïth juurre moa ŋäc aani, Reeyap na näk Ijep ki Babiløn beege noo kwaana. Ni ö jø Pilitin ki jø Tayar ki jø Ithiöpia ni købi ni ge nywølla Jerucalem.»",
                    "ID": "4"
                },
                {
                    "text": "Luubö mano caan jiyi kiper Dhayan beeye ni ŋati en ki ŋatøce nywølla yie; ni ö Jwøa Dwøŋ ni en Maal ki dëëre ni këël tier gø piny ni teek.",
                    "ID": "5"
                },
                {
                    "text": "Kanyo ö Wuuö Jwøki noo göör nyeŋ wïth juurre piny, eni köö, ni «Jø paani nø ki jø paani nø nywølla Dhayan.»",
                    "ID": "6"
                },
                {
                    "text": "Ni ö jø wø wär ki dudi ki jø wø kudhö ko opele bëët ni köge, ni «Ï na pääny Jwøk, gïï wø manywa bëët jootwa baŋï.»  ",
                    "ID": "7"
                }
            ]
        },
        {
            "ID": "OT:PSA.88",
            "name": "Dut Pwøc 88",
            "song": "Dudi 88",
            "author": "Manøgø beeye duut mar wäät Köra mana cak Ëmanni nyï Edhera.",
            "text": [
                {
                    "title": "Duut Ŋat Mo Ena Yi Ränynyö Mo Kwaaya Jwøk Kiper Køny",
                    "text": "Wui Wuuö Jwøk, Jwø wø piem aani, a bëëdö naa jwöŋö dëërï ki dïcäŋ ki wäär.",
                    "ID": "1"
                },
                {
                    "text": "Beerra man wïnynyï lam mara, ni cegï ïthï ko oduuru mara,",
                    "ID": "2"
                },
                {
                    "text": "kiper gïïa leth na nø jwøra atïmö ni thööth, ni tïm kar jwïëya ni cään ki ciin kar bëët jwïëc jøøa no othøw.",
                    "ID": "3"
                },
                {
                    "text": "A caala dhaanhø mo okwaan dëët jøw mo okoony yi bwörö, ni tïma kaamar dhaanhø mo bäŋ teek jïre.",
                    "ID": "4"
                },
                {
                    "text": "Aana tïmö naa caala dhaanhø mo owii dï jøøa no othøw, ni tïma naa caala jøøa no onääö na no okoony yi bwörö, na näk ge ba lääŋŋï këët, jøøa näk ïïno pääö ki geni.",
                    "ID": "5"
                },
                {
                    "text": "A caala dhaanhø mo iï leeŋ yi buur mo bäär mo raac, kanya cøl tiet ŋøøm.",
                    "ID": "6"
                },
                {
                    "text": "Wëër marï atïmö ni dwøŋ bääta, ni ö athaŋ wëër marï ni muun aani.",
                    "ID": "7"
                },
                {
                    "text": "Jøøa näk waano ŋïyö ki geni karge atïïyï ni bäär ki aani, ni tïïyï aani na gïn mo yïthge raac ki gø. A caala dhaanhø mo otwöö, ni bäŋ gïn mo løny ki tïïc jïra.",
                    "ID": "8"
                },
                {
                    "text": "Aana cøør ki køør gïïa leth na pïï dëëra. Wui Wuuö Jwøk, a cøøra ïïni ki yïth nïne bëët, ni ceŋŋa yaa thaaŋø jïrï.",
                    "ID": "9"
                },
                {
                    "text": "?Aŋø, ï poot tïïö këët ki gïï mo rëëma ec jï jøøa no othøw? ?A jwïëc jøøgø ööa maal ni pwøcge ïïni?",
                    "ID": "10"
                },
                {
                    "text": "?Aŋø, mëër marï ni wø ba jøøl gïre di caanø yi bwörö? ?A gïr adïëri marï, di købø kar ränynyö?",
                    "ID": "11"
                },
                {
                    "text": "?Aŋø, gïïa näk mo rëëma ec ni wø tïïyï di ŋääö yi muudhö? ?A beer marï di ŋääö kar wïl wïc?",
                    "ID": "12"
                },
                {
                    "text": "'Ba aani, a wø bëëdö naa jwöŋö dëërï kiper køny, ï na Wuuö Jwøk, ni lam mara wø pïï baŋï ka aruunnø cooth.",
                    "ID": "13"
                },
                {
                    "text": "?Wui Wuuö Jwøk, aperŋø na kwierï aani, ni kanï täärnyïmï ki aani en?",
                    "ID": "14"
                },
                {
                    "text": "Ki mana täga thïnhö, a bëëdö ni aano caannø ni kara cään ki thøø. Aana ööl døc ki køør gïïa leth na näk duua lwär na jwøra cerï, ni puta ränynyö ki køørge.",
                    "ID": "15"
                },
                {
                    "text": "Wëër marï aliel bääta kaamar maac, ni ö gïïa leth na näk duua lwär na kälï bääta ni raanyge aani.",
                    "ID": "16"
                },
                {
                    "text": "A ege ciel dïër cooth kaamar jwïïö, ni mwønyge aani na bäre bäre.",
                    "ID": "17"
                },
                {
                    "text": "Ŋat wø mëëra ki gø jaak ki ŋat ma nyawatwa karge atïïyï ni bäär ki aani, ni dööŋ muudhö keere ni beeye ŋata näk waano ŋïyö ki gø. ",
                    "ID": "18"
                }
            ]
        },
        {
            "ID": "OT:PSA.89",
            "name": "Dut Pwøc 89",
            "song": "Dudi 89",
            "author": "Manøgø beeye duut mar Ëtan nyï Edhera.",
            "text": [
                {
                    "title": "Duut Mo Cäänö Kaper Luumma Tuut Wuuö Jwøki Ki Jø Icriel",
                    "text": "Wui Wuuö Jwøk, a bëëdö naa wär ki dudi na bäre bare kiper mëër marï ni wø ba jøøl, ni caana gïr adïëri marï ki dhaa nee ŋäc beenhnhe bëët.",
                    "ID": "1"
                },
                {
                    "text": "Kiper ŋääa ni mëër marï ni wø ba jøøl bëëdö na bäre bäre, ni ö adïëri marï ni bëëde na bäre bäre kaamar maal.",
                    "ID": "2"
                },
                {
                    "text": "Wui Wuuö Jwøk, ïïna köö, ni «Aana tudö ki luubö ki ŋata näk yaa jierø, ni beeye dhaanhnha ma Deebit na kööŋa jïre.»",
                    "ID": "3"
                },
                {
                    "text": "Ni kööï jïre, ni «Tier nyec mar nyïïkwaayï këëlla piny na bäre bäre, ni bëët wälu marï ni nut këël yïth beenhnhe bëët.»",
                    "ID": "4"
                },
                {
                    "text": "Wui Wuuö Jwøk, ïïno pwøc maalli kiper gïïa näk rëëma ec na tïïyï, ni pwøc ïïni ki køør adïëri marï ya acooŋa mar nyïïatwiet maal.",
                    "ID": "5"
                },
                {
                    "text": "?Aŋa ni pääri ki Wuuö Jwøk maal, na aŋa ni teek ni röömi ki Wuuö Jwøk dï nyïïatwiet maal?",
                    "ID": "6"
                },
                {
                    "text": "Jwøk di lwäärö ya acooŋ nyïïatwiet maal; eni di lwäärö døc ni kaala geni, ge na en buute bëët.",
                    "ID": "7"
                },
                {
                    "text": "?Wui Wuuö Jwøk, ï na wïth jammi bëët, aŋa ni teek ni caal ïïni? Wui Wuuö Jwøk, ï bëëdö ni marï adïëri cooth.",
                    "ID": "8"
                },
                {
                    "text": "Teek athaŋ naama dwøŋ ena cerï, ni kany wø kwöt athaga mare, joogï jooø, ni cuŋŋe.",
                    "ID": "9"
                },
                {
                    "text": "Ïïni, Reeyap ni beeye Ijep araanynyï, ni raanynyï kaamar gïn mo di nääö, ni keethï nyïïmän moï ki teek badï.",
                    "ID": "10"
                },
                {
                    "text": "Maal beeye marï, ni bëët pinynyi na marï thuwø; bäät piny bäre ki gïïa en yie bëët cwääya ïïni.",
                    "ID": "11"
                },
                {
                    "text": "Wï-piny ki tier-piny cwääya ïïni, ni ö Kïn Tabör ki Kïn Armön ni kwöŋge ki nyeŋŋï ni yïthge met.",
                    "ID": "12"
                },
                {
                    "text": "Badï bëëdö ni teek, ni teek badï dwøŋ døc.",
                    "ID": "13"
                },
                {
                    "text": "Bura marï cuŋŋa ri bëënynyö ki ŋøl ma kare, ni mëër man wø ba jøøl ka adïëri bwödhö nyïmï.",
                    "ID": "14"
                },
                {
                    "text": "Wui Wuuö Jwøk, gwïëth en jï jø wø ŋäc kwöŋŋö jïrï ki met ec, jø wø cäädhi ni tar marï ena bäätge!",
                    "ID": "15"
                },
                {
                    "text": "Ge bëëdö ni ge kanynyø cooth ki nyeŋŋï, ni tïm kwörge ni døøŋŋø ki køør beer marï.",
                    "ID": "16"
                },
                {
                    "text": "Kiper ajiem marge ki teek marge wø jootge baŋï, ni teek marge wø meeta ïïni ki køør met ec marï.",
                    "ID": "17"
                },
                {
                    "text": "Kiper nyeya marwa ni wø gwøk waani ena cerï, ï na Wuuö Jwøk, ï na Jwø Icriel na en kur keere.",
                    "ID": "18"
                },
                {
                    "text": "Ï na Wuuö Jwøk, dïcäŋ aciel ïïna cäänö ki yïth lääk jï nyïïkuk Jwøk moï moa näk cwïnyge ena køørï, ni kööï, ni «Ŋat leny mo teek mo yaa jierø dï jiy, akønya ni tïŋa gø maal;",
                    "ID": "19"
                },
                {
                    "text": "ni beeye dhaanhnha ma Deebit na manynya na jooda, na tïïa nee wïïe thïïmmi ki maaw mara na en kur keere.",
                    "ID": "20"
                },
                {
                    "text": "Teek mara obëëdö bääte, ni tëënne ki køør teek bada.",
                    "ID": "21"
                },
                {
                    "text": "Bäŋ nyimän mo cwöti ka ajwäk bääte, ni eni ba thiel jøøa reyø piny.",
                    "ID": "22"
                },
                {
                    "text": "Jø wø män ki eni dïïma dïïmö nyïme, ni puta ge raanynyø.",
                    "ID": "23"
                },
                {
                    "text": "Adïëri mara ki mëër mara ni wø ba jøøl oen bääte, ni jïte ki teek ki køør nyeŋŋa.",
                    "ID": "24"
                },
                {
                    "text": "Teek nyec mare tägö ki bäät naama dwøŋ, ni këët bäät Naam Upareeti.",
                    "ID": "25"
                },
                {
                    "text": "Aano cøøre ni kööe, ni ‹Ïïna wära, ni nägï Jwøk mara na teek ni wø piem aani.›",
                    "ID": "26"
                },
                {
                    "text": "Eno tïïa na lwiidhø, ni tïme na nyeya mana dwøŋŋa eni bäät piny.",
                    "ID": "27"
                },
                {
                    "text": "Mëër mara ni wø ba jøøl otïïa nee bëëde bääte na bäre bäre, ni ö luumma tuutwa ki gø ni bëëde ni ba cuŋ.",
                    "ID": "28"
                },
                {
                    "text": "Tier nyec mar nyïïkwaaye këëlla piny na bäre, ni ö wälu mare ni bëëde na bäre bäre kaamar maal.",
                    "ID": "29"
                },
                {
                    "text": "«Ni näk mo jøw käl dëëre pwöc 'moa wecge wiiø, ni ba cääthge køør luup ŋøl 'moa,",
                    "ID": "30"
                },
                {
                    "text": "ni bacge ciik 'moa, ni ba gwøkge luup moa cema geni ki ge,",
                    "ID": "31"
                },
                {
                    "text": "aani, a ööa baŋge ka ajäla mo teek, ni jääla geni ki køør raay moa tïïcge, naa dwøga gïïa bacge wïthge.",
                    "ID": "32"
                },
                {
                    "text": "'Ba mëër mara ni wø ba jøøl ba paanya bääte, ni ba wiia gïna kööŋa kipere.",
                    "ID": "33"
                },
                {
                    "text": "A ba gaa wøk ki ri luumma tuuda, ni ba wiila luubö mo yaa nø caan.",
                    "ID": "34"
                },
                {
                    "text": "Kiper aano nø kööŋ ri bëëtö mara na en kur keere, naa ba cäänö ki tööt jï Deebit.",
                    "ID": "35"
                },
                {
                    "text": "Nyec mar nyïïkwaaye bëëdö na bäre bäre, ni ö wälu mare ni bëëde nyïma na bäre bäre kaamar cäŋ,",
                    "ID": "36"
                },
                {
                    "text": "ni put bëëtö na bäre bäre kaamar dwääy na no oŋäädhö na nyuudhi maal.»",
                    "ID": "37"
                },
                {
                    "text": "'Ba ï na Wuuö Jwøk, ŋata jierï na tïïyï nee wïïe thïïmmi ki maaw aleeŋï wøk ni kwierï gø, ni tïm wëërri marï ni dwøŋ bääte.",
                    "ID": "38"
                },
                {
                    "text": "Luumma tuutï ki dhaanhnhï araanynyï, ni leeŋï aduda mare yi tør.",
                    "ID": "39"
                },
                {
                    "text": "Kiir mare bäre anyaaï piny, ni raanynyï kwör gwøk røk moe moa teek.",
                    "ID": "40"
                },
                {
                    "text": "Ni ö jø wø pöödhi ki jöö bëët ni twierge jammi moe, ni tïm wïth juurre moa en deŋŋe ni buua eni.",
                    "ID": "41"
                },
                {
                    "text": "Jø wø män ki eni awëëgï tëënnö, ni tïïyï nyïïmän moe bëët nee yïthge mïnge.",
                    "ID": "42"
                },
                {
                    "text": "Dho opëëllö mare adøøyï mo pööl, ni kärï eni wëëk cuŋŋö ri leny.",
                    "ID": "43"
                },
                {
                    "text": "Ajiem mare awëëgï ränynyö, ni leeŋï wälu mare yi tør.",
                    "ID": "44"
                },
                {
                    "text": "Ena laarï wëëk jalø jaak, ni døøyï wïïe mo laay døc.",
                    "ID": "45"
                },
                {
                    "text": "?Wui Wuuö Jwøk, a këël kany mo nyïëdi nø? ?Aŋø, ï bëëdö ni riï iï kanø na bäre bäre? ?A këël kany mo nyïëdi nø noo bëët wëërri marï ni liel kaamar maac?",
                    "ID": "46"
                },
                {
                    "text": "Caar wïïï kiper nïr kwøw 'moa moo beeda. ?Aŋø, jiy cwääyï jaak kaper gïn mo bäŋ tiere?",
                    "ID": "47"
                },
                {
                    "text": "?Aŋø, da ŋat mo bëëdö ni kwøw cooth ni thøø ba joode? ?A da ŋat mo løny jïre ki man käl dëëre wøk cer teek thøø?",
                    "ID": "48"
                },
                {
                    "text": "?Wui Wuuö Jwøk, age mëër marï ni wø ba jøøl na nut cøøn, na kööŋï ki gø jï Deebit ki køør adïëri marï?",
                    "ID": "49"
                },
                {
                    "text": "Wui Wuuö Jwøk, caar wïïï ka ajøøŋ mana pïï bääta, a na dhaanhnhï, ki jwør mana jwøra ajøøŋ bäre mar wïth juurre ki yi cwïnya,",
                    "ID": "50"
                },
                {
                    "text": "ni beeye ajøøŋ mana ö nyïïmänni moï na jööŋge ki gø, ni ge jøøŋŋa ŋata jierï na tïïyï nee wïïe thïïmmi ki maaw, ni eni jøøŋge kwör wø cäädhe yïthge bëët.",
                    "ID": "51"
                },
                {
                    "text": "Pwøc en jï Wuuö Jwøk na bäre bäre. Kare møn, enøgønø. ",
                    "ID": "52"
                }
            ]
        },
        {
            "ID": "OT:PSA.90",
            "name": "Dut Pwøc 90",
            "section":"Weeli 4",
            "songs":"Dudi 90-106",
            "song": "Dudi 90",
            "author": "Manøgø beeye duut mana cak Modhe, dhaanh Jwøk, ni mare lam.",
            "text": [
                {
                    "title": "Duut Mo Nyootha Nïr Jwøk Ki Nïr Dhaanhø",
                    "text": "Wui Wuuö Jwøk, ï bëëdö na kar bëëtö marwa cøøn ki yïth beenhnhe bëët.",
                    "ID": "1"
                },
                {
                    "text": "Kanya poode ni kïte poot kärï cwääö, ni piny thuwø ki gïïa en yie poot kärï tïïö, ï nut cøøn ni ïïna Jwøk, ni bëëdï ni ïïna Jwøk na bäre bäre.",
                    "ID": "2"
                },
                {
                    "text": "Jiy wø dwøgï yi ŋöömö, kany wø kööï, ni «Uuni na wäät jiy, døøu yi ŋöömö.»",
                    "ID": "3"
                },
                {
                    "text": "Kiper ki baŋï, cwiiri ma kuma laara pöödhö kaamar dïcäŋa wääre na pöödhö, ni caala yïth caae mo nøk mo wø koor dhaanhe ki wäär.",
                    "ID": "4"
                },
                {
                    "text": "Jiy wø laarï ka käl, ni thøwge, ni ge caala luum ni wø tuy ni ba ruu.",
                    "ID": "5"
                },
                {
                    "text": "Luum këël doo tuy ni ŋøøe ni mïërö, laara närö ni tale.",
                    "ID": "6"
                },
                {
                    "text": "Kiper waana thum ki thøø ki køør wëër marï, ni ö wëërri marï ni känne ki lwär mo päl bäätwa.",
                    "ID": "7"
                },
                {
                    "text": "Gïïa bacwa apeedhï nyïmï, ni ö moa tïïcwa ni kuc jiyi ni joodi ki yi tar marï.",
                    "ID": "8"
                },
                {
                    "text": "Kiper nïr kwøw mowa bëët pöödhö ni wëër marï poot ena bäätwa, ni laar cwiiri mowa thumö kaamar jamø man wø kuuth wøk ki dhøk.",
                    "ID": "9"
                },
                {
                    "text": "Kanymør cwiic kwøw mowa jïtö ki pïërabïriiø, 'ba ni näk dëël poot teek, kanymør pïï ri pïërabära, 'ba gïï wø joot dhaanhe ni wø tööde kiperge yïth cwiiyøgø yøø, duua öölö ki bëëtö mo leth jaak, kiper cwiiri mowa laara pöödhö, ni ö jwïëcwa ni rwäänyge.",
                    "ID": "10"
                },
                {
                    "text": "?Aŋa ni ŋäc teek wëër marï, ni lwäär ïïni ka teeŋ mana di wëërri marï lwäärö?",
                    "ID": "11"
                },
                {
                    "text": "Pwöny waani nee nïr kwøw mowa kwaanwa, nee wa jïtwa ki leec wïc.",
                    "ID": "12"
                },
                {
                    "text": "?Wui Wuuö Jwøk, a këël kany mo nyïëdi nø noo bëëdï niï wëër ki waani? Dwøk cwïnyï piny ni päth cwïnyï ki gïrwa, wa na laaŋe moï.",
                    "ID": "13"
                },
                {
                    "text": "Kany wø päcwa ka amöölla, wëëk wa jäŋö ki mëër marï ni wø ba jøøl, kiper nee yïthwa mïnge ni kanywa ki yïth nïr kwøw moo beetwa bëët.",
                    "ID": "14"
                },
                {
                    "text": "Tïïc yïthwa ni met ki nïne mo thööth mo röömi ki nïne moa mooyï wa ki rääm yïthge, ni wëëgï yïthwa mïnnö ki cwiiri mo thööth mo röömi ki cwiiri moa jootwa gïïa leth yïthge.",
                    "ID": "15"
                },
                {
                    "text": "Beerra man nyoothï tïïe moï jïwa, wa na laaŋe moï, ni nyoothï ajiemï jï obwöre mowa.",
                    "ID": "16"
                },
                {
                    "text": "Wui Wuuö Jwøk, beerra man ö met yiï ni bëëde bäätwa, ni wëëgï gïï wø tïïcwa ki ceŋwa thur karge jïwa. Adïëri møn, jap wø tïïcwa ki ceŋwa, tïïyï nee thurge karge. ",
                    "ID": "17"
                }
            ]
        },
        {
            "ID": "OT:PSA.91",
            "name": "Dut Pwøc 91",
            "song": "Dudi 91",
            "author": "",
            "text": [
                {
                    "title": "Duut Kiper Gwøk Ŋat Mo Ŋäätha Jwøk",
                    "text": "Ŋat wø kan ree buut Jwøa Dwøŋ ni en Maal obëëdö tïm Wuuö Jwøk na en teeki jïre.",
                    "ID": "1"
                },
                {
                    "text": "A wø cäänö jï Wuuö Jwøk, ni kööa, ni «Bee ï ni wø kana raa buutï, ni bee ï na kar gwøk røk kipera, ni bee ï na Jwøa ni wø ŋäädha.»",
                    "ID": "2"
                },
                {
                    "text": "'Ba ï na dhaanh Jwøk, beeye Wuuö Jwøk ni wø käl ïïni wøk ki ya abïëp mo ocek ŋat mørri, ni køny ïïni yi teeŋ täw mo leth mo kännö ki thøø.",
                    "ID": "3"
                },
                {
                    "text": "Ïïno gwøe tiet bwöpe, ni tïmge na kar kan røk jïrï, ni ö adïëri mare ni tïme ni caala kwöt leny mo gëëŋa ïïni.",
                    "ID": "4"
                },
                {
                    "text": "Ïïno tïmö niï ba lwäär ki gïï mo di lwäärö ki ge ki wäär, këël tøŋ miï di thöörö ki gø ki dïcäŋ.",
                    "ID": "5"
                },
                {
                    "text": "Niï ba lwäär ki täw mo tägö dëët jiy ki wäär, këël täw mo leth mo nyaga paac bäre ki dïcäŋ, ï ba lwäyi ki gø.",
                    "ID": "6"
                },
                {
                    "text": "Këël jiy ma kuma doo thøw buutï, ni ö kume apaar ni thøøge bäät cwïïï, bäŋ gïn mo guta ïïni na bäre.",
                    "ID": "7"
                },
                {
                    "text": "Ïïno rääŋö ki waŋï jaak, ni jootï gïno tïïc dëët jøøa reyø.",
                    "ID": "8"
                },
                {
                    "text": "'Ba Wuuö Jwøk, Jwøa Dwøŋ ni en Maal, na näk kar kan røk jïra, kiper mana bëëde ni iï nø tïïc na kar bëëtö jïrï,",
                    "ID": "9"
                },
                {
                    "text": "bäŋ gïn mo raac mo pïï bäätï, ni bäŋe gïn mo leth mo ö paarï.",
                    "ID": "10"
                },
                {
                    "text": "Kiper nyïïatwiet maal moe oköömme kiperï, nee ï koorge ki uutjïëthe mo wø caathï bëët.",
                    "ID": "11"
                },
                {
                    "text": "Ïïno jølge maal ki ceŋge, kiper nee tierï ba cwaanyï ri kïdi.",
                    "ID": "12"
                },
                {
                    "text": "Ïïno cäädhi ni ethï bäät ŋuu ni nyøønï olwierø, këël ŋuu mo dwøŋ wala onyaaŋ onyørï ki tietï jaak.",
                    "ID": "13"
                },
                {
                    "text": "Wuuö Jwøk aköö, ni «Teeŋ ŋatøgø, kiper mana mëëre ki aani, eno käla wøk yi gïna raac, ni gwøa eni kiper mana ŋäc aani.",
                    "ID": "14"
                },
                {
                    "text": "Ni kany wø kwac aani, mare løøa løø jïre, ni bëëda ki eni kany wø näk da gïï mo leth. Eni kønya kønyø ni jiema gøøni.",
                    "ID": "15"
                },
                {
                    "text": "Eni wëëga bëëtö ki cwiiri mo thööth ni mïn yie, ni nyoodha køny mara jïre.»",
                    "ID": "16"
                }
            ]
        },
        {
            "ID": "OT:PSA.92",
            "name": "Dut Pwøc 92",
            "song": "Dudi 92",
            "author": "Manøgø beeye duut man wø wär ki cäŋ Jwøk.",
            "text": [
                {
                    "title": "Duut Mo Pwøca Jwøk Kiper Tïïe Moe Na Beyø",
                    "text": "Wui Wuuö Jwøk, beeye gïn mo beer ki man pwøc ïïni, ni beeye gïn mo beer thuwø ki man pwøc nyeŋŋï ki dudi, ï na Jwøa Dwøŋ ni en Maal,",
                    "ID": "1"
                },
                {
                    "text": "ni caan gïr mëër marï ni wø ba jøøl ka amöölla cooth, ni køp gïr adïëri marï ki wäär,",
                    "ID": "2"
                },
                {
                    "text": "ni wär na duut mo pwöt ka thøp-othïënhö, ki thøme moa näk thøøthge opaarri na näk döötge met.",
                    "ID": "3"
                },
                {
                    "text": "Kiper ï na Wuuö Jwøk, yia adøøyï mo met ki køør tïïe moï, ni wära ki dudi ni yia met kiper tïïe moa tïïyï ki cerï.",
                    "ID": "4"
                },
                {
                    "text": "Wui Wuuö Jwøk, tïïe moï døøŋŋø, na acaare moï døøŋŋø døc!",
                    "ID": "5"
                },
                {
                    "text": "'Ba gïn mo tiere ba kwany ŋat mo bäŋ wïc, mo tiere ba joot bøølli, beeye en:",
                    "ID": "6"
                },
                {
                    "text": "Jøøa reyø, këël ge doo løth kaamar luum ni kwärge, ge poot ränynyö na bäre bäre;",
                    "ID": "7"
                },
                {
                    "text": "'ba ï na Wuuö Jwøk, ï puta bëëtö ni karï dwøŋ na bäre bäre.",
                    "ID": "8"
                },
                {
                    "text": "Ka adïëri møn, ï na Wuuö Jwøk, nyïïmännï ränynyö; nyïïmännï ränynyö na bäre bäre, ni ö jø wø tïïö ki raay bëët ni keethge.",
                    "ID": "9"
                },
                {
                    "text": "'Ba aani, aana mooyï ki teek mo caala teek jööbi; aana wïïrï ki maaw mo nyään.",
                    "ID": "10"
                },
                {
                    "text": "Räny nyïïmänna ajooda ki waŋa, ni wïnynya gïr pädhö mar jøøa reyø na ö maal bääta.",
                    "ID": "11"
                },
                {
                    "text": "Jøøa beyø løth kaamar twöö, ni tïmge ni døøŋŋø kaamar jaath mana dwøŋ na en yi lur Libaanø.",
                    "ID": "12"
                },
                {
                    "text": "Ge wø piith yi kar Wuuö Jwøk, ni løthge dï kal mare, eni na Jwøk marø.",
                    "ID": "13"
                },
                {
                    "text": "Jøøgø, këël cwiiri moge doo tïmö ni thööth, ge poot bëëdö ni ge kännö ki nyïëdi, ni bëëtge ni ge løth cooth ni ge ba tal;",
                    "ID": "14"
                },
                {
                    "text": "gïïögø nyootha gø ni Wuuö Jwøk mare thïïŋ. Bee eni na teek mara, ni bäŋ gïn lääŋ ri bëëtö mare na bäre bäre. ",
                    "ID": "15"
                }
            ]
        },
        {
            "ID": "OT:PSA.93",
            "name": "Dut Pwøc 93",
            "song": "Dudi 93",
            "author": "",
            "text": [
                {
                    "title": "Duut Mo Cäänö Kaper Teek Mar Wuuö Jwøk",
                    "text": "Wuuö Jwøk bëëdö na nyeya, na ajiem ee røø dëëre kaamar abïï, ni teek mo dwøŋ ena cere. Adïëri møn, piny acïp kare ni teek ni ba dak.",
                    "ID": "1"
                },
                {
                    "text": "Wui Wuuö Jwøk, wälu marï ocïp kare ni teek ki mana täge ya acääŋŋe cøøn, niï nut dïkwøŋ cøøn.",
                    "ID": "2"
                },
                {
                    "text": "Wui Wuuö Jwøk, athage mo näpa døøŋŋø atïmö ni päl,  ni lwörge ni döötge ena maal.",
                    "ID": "3"
                },
                {
                    "text": "'Ba Wuuö Jwøk ni en maal teeka eni, teeka eni ki näpa døøŋŋø moø ni lwör yøø, ni teek mare kaala teek athage moge.",
                    "ID": "4"
                },
                {
                    "text": "Wui Wuuö Jwøk, ciik moï bëëdö karge ni ba dak, ni bëëtö mana en kur keere rømi ka ødï na bäre bäre.",
                    "ID": "5"
                }
            ]
        },
        {
            "ID": "OT:PSA.94",
            "name": "Dut Pwøc 94",
            "song": "Dudi 94",
            "author": "",
            "text": [
                {
                    "title": "Duut Mo Kwaca Jwøk Nee Kwör Jiye Coole",
                    "text": "Wui Wuuö Jwøk, ï na Jwø wø cool kwöri, ï na Jwø wø cool kwöri, rienyï.",
                    "ID": "1"
                },
                {
                    "text": "Ö maal, ï ni wø ŋøl luup mo bäät piny; ni cunnï jø atöör ki moo rømø ki gïïa bacge.",
                    "ID": "2"
                },
                {
                    "text": "?Wui Wuuö Jwøk, a këël kany mo nyïëdi nø noo bëët jøøa reyø ni yïthge met jaak?",
                    "ID": "3"
                },
                {
                    "text": "Geni luumge päl, ni ge cara luup atöör, ni bëëtge ni ge jeemma dëëtge keerge, ge na jø raay bëët.",
                    "ID": "4"
                },
                {
                    "text": "Wui Wuuö Jwøk, jiyï athielge piny, ni caange geni, ge na näk thöögï.",
                    "ID": "5"
                },
                {
                    "text": "Määr thuunhnhi ki jøøa path wø 'näkge nääö; këël kïïe thuwø 'näkge nääö.",
                    "ID": "6"
                },
                {
                    "text": "Ni ge wø köö, ni «Gïn ba nëëni jï Wuuö Jwøk, ni bäŋ gïn mo caare kipere, eni na Jwø Jeekap.»",
                    "ID": "7"
                },
                {
                    "text": "U ni bäŋ wïdhi en, beerra man wïnynyu gø. ?Aŋø, tiet luup okwanynyu gø wäne, u na bøøre en?",
                    "ID": "8"
                },
                {
                    "text": "?Aŋø, eni na cïp ïdhi, eni ba wïnyö? ?A eni na cwääc nyeŋ, eni ba nëënö?",
                    "ID": "9"
                },
                {
                    "text": "?A eni ni wø kööm wïth juurre, u ba jooe? Bee eni ni wø pwöny jiy nee jïtge ki leec wïc.",
                    "ID": "10"
                },
                {
                    "text": "Wuuö Jwøk acaac dhaanhø ŋääe, ni ŋääe na acaac dhaanhø caala jam dhøk jaak.",
                    "ID": "11"
                },
                {
                    "text": "Wui Wuuö Jwøk, gwïëth en jï ŋat wø köömmï, ni wø pwönynyï ki ciik moï,",
                    "ID": "12"
                },
                {
                    "text": "niï cïba cwïnye piny yïth gïïa leth, këël kanyo koony buur ni ceka jøøa reyø.",
                    "ID": "13"
                },
                {
                    "text": "Kiper Wuuö Jwøk jiye ba wiie; ni ba wete, ge na näk thööge.",
                    "ID": "14"
                },
                {
                    "text": "Kiper luum ŋøl ocäŋ tïmö ni thïïŋ, ni ö jøøa cwïnyge thïïŋ bëët ni jïëcge gø.",
                    "ID": "15"
                },
                {
                    "text": "?Aŋa noo ö maal noo cwak aani ki jøøa reyø? ?Na aŋa noo cuŋŋi løøa noo gëëŋ aani ki jø wø tïïc gïï mo reyø?",
                    "ID": "16"
                },
                {
                    "text": "Doo na Wuuö Jwøk kär bëëdö na dïkunyi mara, jwïëya doo laar tïmö ni ena kany mo bäŋ dwøl yie.",
                    "ID": "17"
                },
                {
                    "text": "Wui Wuuö Jwøk, kanya cäda naa manynya pädhö, mëër marï ni wø ba jøøl aana jøle.",
                    "ID": "18"
                },
                {
                    "text": "Kany wø tïm acaare 'moa ni thöönhnhö cwïnya, cwïnya wø døøyï mo met ki køør man wø cømï cwïnya.",
                    "ID": "19"
                },
                {
                    "text": "?Aŋø, løny jï dïŋut luup moa reyø ki man dwätge ki ïïni, jø wø tïïc gïï mo reyø ki køør ciik mo wø kälge wøk? ",
                    "ID": "20"
                },
                {
                    "text": "Geni dhøkge wø dwalge dwalø bäät ŋat mo mare beer, ni ŋølge thøø bäät ŋat mo bäŋ gïn mo ee baaø.",
                    "ID": "21"
                },
                {
                    "text": "'Ba Wuuö Jwøk bëëdö na kar gwøk røk mara, ni bee eni na Jwøk mara na teek ni wø kana raa buute.",
                    "ID": "22"
                },
                {
                    "text": "Eni gïïa bacge odwøk wïthge, ni raany geni kiper gïïa reyø na tïïcge; Wuuö Jwøk, Jwøk marø, ge di raanynyø.",
                    "ID": "23"
                }
            ]
        },
        {
            "ID": "OT:PSA.95",
            "name": "Dut Pwøc 95",
            "song": "Dudi 95",
            "author": "",
            "text": [
                {
                    "title": "Duut Mo Köömma Jiy Nee Jwøk Pwøcge",
                    "text": "Ööu nøø wärø ki dudi jï Wuuö Jwøk ni yïthø met, ni kwöŋŋø ni yïthø met jïre, eni na teek ni wø piem øøni.",
                    "ID": "1"
                },
                {
                    "text": "Beerra man cøø nyïme ni ø pwøya eni, ni wärø dut pwøc jïre ni döötø ena maal.",
                    "ID": "2"
                },
                {
                    "text": "Kiper Wuuö Jwøk beeye Jwøk mana dwøŋ, ni ena nyeya mana dwøŋ mo kaala juu bëët.",
                    "ID": "3"
                },
                {
                    "text": "Ki mana täge ki tiet ŋøøm kuya, këël mana këët wïth kïte, ena cere.",
                    "ID": "4"
                },
                {
                    "text": "Naama dwøŋ beeye mare, kiper bee eni na cwääc gø, ni kwöra no otal tïïya eni ki cere.",
                    "ID": "5"
                },
                {
                    "text": "Ööu ni kuullø wïthø piny ni wøørø eni, ni këëlø cøŋŋø piny nyïme, eni na Wuuö Jwøk na cwääc øøni.",
                    "ID": "6"
                },
                {
                    "text": "Kiper bee eni na Jwøk marø, ni øøna jiye ni wø kwaaye kaamar pïïth dïëk moe; øøna dïëk moe møn, ni ø ena cere. Dïcäŋi, beerra man wïnynyu dwøre mana caane na kööe,",
                    "ID": "7"
                },
                {
                    "text": "ni «Kär cwïnynyu døøyu mo teek kaawat mana tïïc kwäyu Meriba, ni beeye gïna tïïcge dïcäŋöca Maca dï paap,",
                    "ID": "8"
                },
                {
                    "text": "kanya ö kwäyu na päänyge aani. Aana päänyge, këël na bëëtge ni tïïe 'moa ege joodø.",
                    "ID": "9"
                },
                {
                    "text": "Aana bëëdö ni cwïnya oränynyö ki beenhnhøce ki cwiiri ma pïëraŋween, ni kööa, ni ‹Gena jiy mo cwïnyge bëënna bääö jaak, ni jöör bëëtö mara poot ba kwanyge.›",
                    "ID": "10"
                },
                {
                    "text": "Kiper manøgønø, aana kööŋ kanya wëëra, ni kööa, ni ‹Jwöm mana daa cïbö jïge ba jootge na bäre bäre.› »",
                    "ID": "11"
                }
            ]
        },
        {
            "ID": "OT:PSA.96",
            "name": "Dut Pwøc 96",
            "song": "Dudi 96",
            "author": "",
            "text": [
                {
                    "title": "Duut Mo Pwøca Wuuö Jwøk Ni Wø Ŋøl Luup Na Adïëri",
                    "text": "Wärru jï Wuuö Jwøk ki duut mo nyään; wärru jï Wuuö Jwøk, u na jø bäät piny bëët.",
                    "ID": "1"
                },
                {
                    "text": "Wärru jï Wuuö Jwøk, ni pwøyu eni, ni caannu luumma met mar køny mare ki yïth nïne bëët.",
                    "ID": "2"
                },
                {
                    "text": "Køpu ajieme jï wïth juurre bëët, ni køpu tïïe moe moa näk rëëma ec jï jiy bëët.",
                    "ID": "3"
                },
                {
                    "text": "Kiper Wuuö Jwøk dwøŋ, no orømø ki pwøc døc, eni di lwäärö ni kaala juu bëët.",
                    "ID": "4"
                },
                {
                    "text": "Kiper juu bëët mo wïth juurre beege juu mo oballe jaak, 'ba Wuuö Jwøk bee eni na cwääc maal.",
                    "ID": "5"
                },
                {
                    "text": "Wödö ka ajiem joota baŋe; ni ö teeki mare ki beenynye ni joodi øt lam mare.",
                    "ID": "6"
                },
                {
                    "text": "Jiemmu Wuuö Jwøk, u na wïth tuŋi bëët mo bäät piny bäre; jiemmu Wuuö Jwøk ki køør ajiem mare ki teek mare.",
                    "ID": "7"
                },
                {
                    "text": "Jiemmu Wuuö Jwøk ka ajiem mo orømø ki nyeŋŋe; kännu ki muuce, ni ööu dï kal mar øt lam mare.",
                    "ID": "8"
                },
                {
                    "text": "U jø bäät piny bëët, wøørru Wuuö Jwøk kiper eni ena kur keere, ni ööu nyïme ni dëëtu kwanynyi.",
                    "ID": "9"
                },
                {
                    "text": "Caannu jï wïth juurre bëët, ni kööu, ni «Wuuö Jwøk bëëdö na wïth jammi bëët. Piny acïp kare ni teek, ni ba løny ki daak. Wuuö Jwøk luup mo jiy bëët di ŋølø ni tiir.»",
                    "ID": "10"
                },
                {
                    "text": "Beerra man mïn yïth gïïa en maalli, ni ö gïïa en bäät pinynyi ni kanyge; beerra man lwör naama dwøŋŋi ni kanynye, ki gïïa en yie bëët.",
                    "ID": "11"
                },
                {
                    "text": "Beerra man ö pwöthi ni kanyge, ki gïïa en yïthge bëët. 'Ba kar kaace thuwø, jer paap bëët yïthge omïnni ni wärge ki dudi nyïm Wuuö Jwøk,",
                    "ID": "12"
                },
                {
                    "text": "kiper eni cäädha jöö, ni ööa kuna ŋøl luup mo piny. Eni luup jø piny di ŋølø na kare, ni ŋøl mo jiy bëët ki køør adïëri mare.",
                    "ID": "13"
                }
            ]
        },
        {
            "ID": "OT:PSA.97",
            "name": "Dut Pwøc 97",
            "song": "Dudi 97",
            "author": "",
            "text": [
                {
                    "title": "Duut Mo Pwøca Jwøk Kiper Tïï Nyec Mare Na Teek",
                    "text": "Wuuö Jwøk bëëdö na nyeya; beerra man ö jø pinynyi ni mïn yïthge, ni ö mïëri moa en kwöra bäyö ni kanyge.",
                    "ID": "1"
                },
                {
                    "text": "Pøøl ki muudhö mo cøl ena cielge dïër; bura mare cuŋŋa ri bëënynyö ki ŋøl ma kare.",
                    "ID": "2"
                },
                {
                    "text": "Maac mo liel bwödhö nyïme, ni thöör nyïïmän moe kwöra enge yïthge bëët.",
                    "ID": "3"
                },
                {
                    "text": "Malø mare piny di meenyø bäre, ni ö pinynyi ni tïme ni kwanynyi.",
                    "ID": "4"
                },
                {
                    "text": "Kïte leeny kaamar gaga nyïm Wuuö Jwøk, eni na wää pinynyi bäre.",
                    "ID": "5"
                },
                {
                    "text": "Gïr beenynye caan maalli caanø, ni ö ajieme ni neeni wïth juurre bëët.",
                    "ID": "6"
                },
                {
                    "text": "Jøw bëët mo wø wøør gïï lam moa näk otieŋø, wïthge olääi, ni beege jø wø töödö kiper juu mo oballe; 'ba nyïïatwiet maal bëët, ge wø bëëdö ni ge wøøra eni.",
                    "ID": "7"
                },
                {
                    "text": "Wui Wuuö Jwøk, gïr ŋøl marï awïny jø Dhayan ni mïn yïthge, ni ö mïëc Juuda ni kanyge.",
                    "ID": "8"
                },
                {
                    "text": "Kiper beeye ïïni na Wuuö Jwøk na karï dwøŋ bäät piny bäre, ni karï dwøŋ døc niï kaala juu bëët.",
                    "ID": "9"
                },
                {
                    "text": "Uuni ni wø mëër ki Wuuö Jwøk, männu ki gïï mo reyø; eni jø wø cwïnyge en køøre jwïëcge di gwøø, ni piem geni ceŋ jøøa reyø.",
                    "ID": "10"
                },
                {
                    "text": "Tar di meenyø jöör jøøa beyø, ni mooc jø wø cwïnyge thïïŋ ki met ec.",
                    "ID": "11"
                },
                {
                    "text": "U na maru beer, bëëdu ni yïthu met ki Wuuö Jwøk, ni pwøyu nyeŋŋe na en kur keere.",
                    "ID": "12"
                }
            ]
        },
        {
            "ID": "OT:PSA.98",
            "name": "Dut Pwøc 98",
            "song": "Dudi 98",
            "author": "",
            "text": [
                {
                    "title": "Duut Mo Köömma Gïïa En Bäät Piny Bëët Nee Jwøk Pwøcge",
                    "text": "Wärru jï Wuuö Jwøk ki duut mo nyään, kiper ena tïïö ki gïï mo rëëma ec; ki køør teek bade na en kur keere, ena käädhö.",
                    "ID": "1"
                },
                {
                    "text": "Wuuö Jwøk pïëm mare man wø piem jiy ki gø anyoodhe nee ŋäc, ni nyooth bëënynyö mare jï wïth juurre.",
                    "ID": "2"
                },
                {
                    "text": "Wïïe kär wïl ki man nyooth mëër mare ni wø ba jøøl ka adïëri mare jï jø dhi øt Icriel; ni ö pinynyi bäre ni joot pïëm mar Jwøk marø.",
                    "ID": "3"
                },
                {
                    "text": "U na jø bäät piny bëët, kwöŋŋu jï Wuuö Jwøk ki met ec; putu dut pwøc jøl døc ni wärru ni yïthu met.",
                    "ID": "4"
                },
                {
                    "text": "Wärru ki dut pwøc jï Wuuö Jwøk nou pöödö ki thøme, ni wärru ni pwötu ni you jiiŋŋø ni met.",
                    "ID": "5"
                },
                {
                    "text": "Kwöŋŋu ki met ec nyïm Wuuö Jwøk, eni na nyeya, ni koothu dipiire ki tuk lääy.",
                    "ID": "6"
                },
                {
                    "text": "Beerra man lwör naama dwøŋŋi ni kanynye, ki gïïa en yie bëët, këël piny ki jø wø bëëdö yie bëët.",
                    "ID": "7"
                },
                {
                    "text": "Beerra man ö nämmi ni mïn yïthge, ni ö kïte ni wärge na aciel ki dut met ec nyïm Wuuö Jwøk,",
                    "ID": "8"
                },
                {
                    "text": "kiper eni cäädhö jöö ni ööa kuna ŋøl luup mo piny. Eni luup jø piny di ŋølø na kare, ni ŋøl luup jiy ni tiir.",
                    "ID": "9"
                }
            ]
        },
        {
            "ID": "OT:PSA.99",
            "name": "Dut Pwøc 99",
            "song": "Dudi 99",
            "author": "",
            "text": [
                {
                    "title": "Duut Mo Pwøca Wuuö Jwøk Kiper Eni Ena Kur Keere",
                    "text": "Wuuö Jwøk bëëdö na nyeya; beerra man tïm jiyi bëët ni dëëtge kwanynyi. Eni ajiem nyec mare wø nyoodhe nyoodhø ki yïthakic nyïïatwiet maal moa cwøl ni kirubëlli; beerra man ö pinynyi ni tïme ni jäŋŋi.",
                    "ID": "1"
                },
                {
                    "text": "Wuuö Jwøk kare dwøŋ Dhayan, ni dwøŋŋa kare bäät wïth juurre bëët.",
                    "ID": "2"
                },
                {
                    "text": "Beerra man pwøcge nyeŋŋe na dwøŋ ni wø lwäärö ki gø; bee eni na en kur keere.",
                    "ID": "3"
                },
                {
                    "text": "Wui Wuuö Jwøk, ï na nyenynya teek, ï mëër ki ŋøl luup ma kare; ŋøl luup mo thïïŋ atïïyï nee bëëde ni nut, ni nyoothï adïëri ki ŋøl luup ma kare po nyïïkwaac Jeekap.",
                    "ID": "4"
                },
                {
                    "text": "Tïŋu nyeŋ Wuuö Jwøk maal, eni na Jwøk marø, ni wøørru eni kanya näk køøm tiete; bee eni na en kur keere.",
                    "ID": "5"
                },
                {
                    "text": "Modhe ka Aran, këël Camiel thuwø, ge ena dëët dïlämme moe, ni ö geni ni cøørge nyeŋŋe. 'Ba kanya cøørge nyeŋŋe, eni na Wuuö Jwøk, eni marge aløøe jïge.",
                    "ID": "6"
                },
                {
                    "text": "Ena cäänö ki geni ni eni ena yi pöölö mo ree ee wenyø; gïïa ceme jïge agwøkge, këël ciik moa cïbe jïge.",
                    "ID": "7"
                },
                {
                    "text": "Wui Wuuö Jwøk, ï na Jwøk marwa, marge aløgï jïge, ni bëëdï ni ïïna Jwøk miï wëënna geni, 'ba gïïa bacge adwøgï wïthge.",
                    "ID": "8"
                },
                {
                    "text": "Tïŋu nyeŋ Wuuö Jwøk maal, eni na Jwøk marø, ni wøørru eni bäät kïnne na en kur keere,  kiper Wuuö Jwøk, Jwøk marø, ena kur keere.",
                    "ID": "9"
                }
            ]
        },
        {
            "ID": "OT:PSA.100",
            "name": "Dut Pwøc 100",
            "song": "Dudi 100",
            "author": "",
            "text": [
                {
                    "title": "Duut Mo Köömma Jiy Nee Jwøk Pwøcge",
                    "text": "U ni en bäät piny bäre, pwøyu Wuuö Jwøk ni döötu ena maal ni mïn yïthu.",
                    "ID": "1"
                },
                {
                    "text": "Tïnynyu Wuuö Jwøk ni yïthu met, ni ööu nyïme nou wär ki dudi ni döötu ena maal.",
                    "ID": "2"
                },
                {
                    "text": "Wär ŋäyu ni Wuuö Jwøk ki dëëre beeye Jwøk. Bee eni na cwääc øøni, ni øøna moe; øøna thööge, ni ø caala pïïth dïëk moe ni wø kwaaye.",
                    "ID": "3"
                },
                {
                    "text": "Dønyu ki dhi kal mar øt lam mare nou dwøga met ec jïre, ni pwøyu eni dï kal mare. Dwøgu met ec jïre, ni pwøyu eni.",
                    "ID": "4"
                },
                {
                    "text": "Kiper Wuuö Jwøk beer, ni mëër mare ni wø ba jøøl bëëdö na bäre bäre, na adïëri mare nut cooth ki yïth beenhnhe bëët.",
                    "ID": "5"
                }
            ]
        },
        {
            "ID": "OT:PSA.101",
            "name": "Dut Pwøc 101",
            "song": "Dudi 101",
            "author": "Manøgø beeye duut Deebit.",
            "text": [
                {
                    "title": "Duut Mo Nyeya Caana Bëëtö Mano Bëëde Ki Gø",
                    "text": "Wui Wuuö Jwøk, ï pwøa pwøø ki duut, naa wär kiper mëër mo ba jøøl ki ŋøl luup ma kare.",
                    "ID": "1"
                },
                {
                    "text": "Aani, a poot bëëdö ni cwïnya ena jöör adïëri. ?A yi wäne nø noo ööï baŋa? A poot bëëdö ni bëëtö mara thïïŋ ki jø paara.",
                    "ID": "2"
                },
                {
                    "text": "A ba jïëy ki gïn mo raac, naa män ki tïï jø wø gaa wøk, ni tïïe moge a ba gutge.",
                    "ID": "3"
                },
                {
                    "text": "Bëëtö mo ba tiir kwiera kwierø, ni bëëda ni kara bäär ki raay.",
                    "ID": "4"
                },
                {
                    "text": "Ŋat wø waac nyeŋ watge ki piny raanynya raanynyø, naa ba jïëy ki ŋat mo cwïnye da atöör mo jiy ee taaø ki waŋe.",
                    "ID": "5"
                },
                {
                    "text": "A bëëdö naa jïëya jøøa näk marge adïëri dï paac, kiper nee ge bëëtge ki aani. Eni ni wø cäädhi ki jöö mo thïïŋ otïmö na ŋat mo tïnynya aani.",
                    "ID": "6"
                },
                {
                    "text": "Ŋat wø tïïö ki tïï cwøk ba bëëdö paara, ni ŋat wø car tööt ba bëëdö buuta.",
                    "ID": "7"
                },
                {
                    "text": "Ka amöölla cooth jøøa reyø moa en dï paac wø raanynya raanynyø, kiper nee jø wø tïïc gïï mo reyø bëët käla wøk dï pääny Wuuö Jwøk. ",
                    "ID": "8"
                }
            ]
        },
        {
            "ID": "OT:PSA.102",
            "name": "Dut Pwøc 102",
            "song": "Dudi 102",
            "author": "Manøgø beeye duut lam mar ŋat mo ocaannø, kanya bëëde ni jääk, ni käl luumma en cwïnye wøk jï Wuuö Jwøk.",
            "text": [
                {
                    "title": "Duut Lam Mar Ŋat Mo Ocaannø Mo Manynya Køny",
                    "text": "Wui Wuuö Jwøk, wïny lam mara; beerra man pïïc kwaci mara baŋï.",
                    "ID": "1"
                },
                {
                    "text": "Kär täärnyïmï kanï ki aani kany wø ena yïth gïï mo leth. Cek ïthï ki mara, ni laarï mara løk kany wø cwøla ïïni.",
                    "ID": "2"
                },
                {
                    "text": "Kiper nïr kwøw 'moa wø laara maayø kaamar jïrö, ni tïm dëëra bäre ni waŋŋi.",
                    "ID": "3"
                },
                {
                    "text": "Bääta apädhö ni tïma naa caala luum mo obäp, ni gïr cam ba lääŋŋa.",
                    "ID": "4"
                },
                {
                    "text": "Ki køør cooyø mara na päl, aana dwat ni tïma na cöö keere.",
                    "ID": "5"
                },
                {
                    "text": "Aana tïmö kaamar wenyø mo onoorø dï paap, ni tïma naa caala tula mo bëëdö wï paac.",
                    "ID": "6"
                },
                {
                    "text": "A bëëdö naa juudö, naa caala wenyø mo bëëdö ee keere wï øtø.",
                    "ID": "7"
                },
                {
                    "text": "Nyïïmänna bëëdö ni jøøŋŋa aani cooth ki yïth nïne bëët, ni ö jø wø päät aani ni tïïcge nyeŋŋa na gïr acïëni. 9-10",
                    "ID": "8"
                },
                {
                    "text": "Ki køør wëëyï na pällö bääta, aana kwanyï ni wetï aani wøk, ni tïma naa cama bur, ni ö pï nyeŋŋa ni bëëde ni øøya yi gïn wø maadha.",
                    "ID": "9-10"
                },
                {
                    "text": "Nïr kwøw 'moa aløny ni maayø kaamar tïm abøøya, ni tïma kaamar luum mo obäp.",
                    "ID": "11"
                },
                {
                    "text": "'Ba ï na Wuuö Jwøk, ï bëëdö na nyeya na bäre bäre, ni bëët nyeŋŋï ni ŋäc këël yïth beenhnhe bëët.",
                    "ID": "12"
                },
                {
                    "text": "Ïïno ö maal ni päth cwïnyï ki gïr Dhayan, kiper ennø beeye kany mo orømø ki man nyoothï met iï jïre, kiper kanya wäŋŋi apäŋ.",
                    "ID": "13"
                },
                {
                    "text": "Kiper ka adïëri møn, jiyï poot mëër ki Dhayan, pääny mana no oränynyö, ni cwïnyge opädhö ki gïr ŋøøm moa dööŋ wï paac manøgø.",
                    "ID": "14"
                },
                {
                    "text": "Wïth juurre bëët otïmö ni lwäär ki nyeŋ Wuuö Jwøk, ni ö nyec bäät piny bëët ni lwäcge ka ajiem mare.",
                    "ID": "15"
                },
                {
                    "text": "Kiper Wuuö Jwøk Dhayan cäŋe ka geerrø, ni ööe ka ajiem mare.",
                    "ID": "16"
                },
                {
                    "text": "Eni lam mar jøøa can di wïnynyö, ni kwac marge ba taae.",
                    "ID": "17"
                },
                {
                    "text": "Beerra man göör luummi piny kiper beenhnhe moo ööi, kiper nee geni na näk poot kär nywølø nee Wuuö Jwøk pwøcge;",
                    "ID": "18"
                },
                {
                    "text": "ni luummeca beeye en: Wuuö Jwøk alwïthö piny ni eni ena maal kar bëëtö mare na en kur keere, ni raŋ bäät piny ni eni ena maal,",
                    "ID": "19"
                },
                {
                    "text": "kiper nee cooyø mar jø twöc wïnynye, nee jøøa näk thøø onø ŋøl bäätge päde.",
                    "ID": "20"
                },
                {
                    "text": "Køøre nyeŋ Wuuö Jwøk okøp jiyi Dhayan, ni beeye Jerucalem, ni ö pwøci mare ni caani yie,",
                    "ID": "21"
                },
                {
                    "text": "kanyo ö tiet mïëri ki wïth juurre noo cooŋge rege na aciel ni ge wøøra Wuuö Jwøk.",
                    "ID": "22"
                },
                {
                    "text": "'Ba aani, Wuuö Jwøk aana tïïe naa jääk naa poot thiinh, ni døøc nïr kwøw 'moa mo nøk.",
                    "ID": "23"
                },
                {
                    "text": "Køøre aana köö, ni «Wui, ï na Jwøk mara, kär jwïëya laar käl ni cwiiya poot nøk; ïïni, ï bëëdö niï kwøw ki yïth beenhnhe bëët.",
                    "ID": "24"
                },
                {
                    "text": "Dïkwøŋ cøøn piny acwääyï, ni tïïyï maal ki cerï.",
                    "ID": "25"
                },
                {
                    "text": "Gïïögø bëët ränynyö, 'ba ïïni, ï dööŋ karï. Ge ränynyö bëët kaamar abïï, ni wiilï geni kaawat man wø wiil abïï dëël, ni wet ge.",
                    "ID": "26"
                },
                {
                    "text": "'Ba ïïni, ï poot bëëdö na karï karï, ni cwiiri moï ba thum.",
                    "ID": "27"
                },
                {
                    "text": "Wäät jiyï obëëdö ni kwøw, ni ö nyïïkwaacge ni këët tietge piny nyïmï.» ",
                    "ID": "28"
                }
            ]
        },
        {
            "ID": "OT:PSA.103",
            "name": "Dut Pwøc 103",
            "song": "Dudi 103",
            "author": "Manøgø beeye duut Deebit.",
            "text": [
                {
                    "title": "Duut Mo Pwøca Jwøk Kiper Mëër Mare",
                    "text": "Aani Wuuö Jwøk pwøa pwøø ki cwïnya bäre, ni pwøa eni na en kur keere ni dëëra yaa cïbö jïre bäre.",
                    "ID": "1"
                },
                {
                    "text": "Wuuö Jwøk pwøa pwøø ki cwïnya bäre, ni ba wïl wïïa ki tïïe moe bëët na beyø.",
                    "ID": "2"
                },
                {
                    "text": "Beeye Wuuö Jwøk ni wø wec gïïa baaa bëët, ni wø køny täwe moa en dëëra bëët.",
                    "ID": "3"
                },
                {
                    "text": "Bee eni ni wø käl aani wøk cer thøø, ni wø nyooth bäth ec ki mëër mo ba jøøl jïra.",
                    "ID": "4"
                },
                {
                    "text": "Bee eni ni wø tïïc aani nee gïï mo beyø tïmge ni dagø jïra ki yïth nïr kwøw 'moa bëët, ni tïïc teek mara ni nyään ni tïma naa teek kaamar odhuuth.",
                    "ID": "5"
                },
                {
                    "text": "Wuuö Jwøk wø tïïya tïïc ma adïëri, ni ŋun jøøa näk othiel piny bëët.",
                    "ID": "6"
                },
                {
                    "text": "Acaare moe anyoodhe jï Modhe, ni nyooth tïïe moe jï jø Icriel.",
                    "ID": "7"
                },
                {
                    "text": "Wuuö Jwøk yie bäth ni mëër ki jiy; eni ba laar wëër, ni mëër mare päl ni ba jøøl.",
                    "ID": "8"
                },
                {
                    "text": "Eni ba bëëdö ni jääla øøni cooth, ni wëër mare thuwø ba bëëdö na bäre bäre.",
                    "ID": "9"
                },
                {
                    "text": "Eni kär kännö bäätø ka ajäla mo orømø ki raay moø, ni käre øøni cunnö ki gïn mo orømø kiper moa baaø.",
                    "ID": "10"
                },
                {
                    "text": "Kaawat man bëët maalli ki piny ni dwøŋ en, Wuuö Jwøk mëër mare ni wø ba jøøl dwøŋ døc bäät jø wø lwäär ki eni.",
                    "ID": "11"
                },
                {
                    "text": "Ka teeŋ man bëëde en ni yïthakic kur tuul-cäŋ ki kur pänh-cäŋ bäär, Wuuö Jwøk gïïa baaø akäl wøk ni tïïc karge ni bäyö ki øøni.",
                    "ID": "12"
                },
                {
                    "text": "Ka teeŋ man wø bëët wää obwöre ni yie ee bäädhö ko obwöre moe, Wuuö Jwøk bëëdö ni yie ee bäädhö ki jø wø lwäär ki eni.",
                    "ID": "13"
                },
                {
                    "text": "Kiper eni cwääc marø ŋääe, ni wïïe wø di caarø ki man näk mo øøna tør jaak.",
                    "ID": "14"
                },
                {
                    "text": "Nïr kwøw mo dhaanhø caala nïr luum; dëër dhaanhø wø døøŋŋø ni mïërö kaamar luum mo oløth yi pwöla.",
                    "ID": "15"
                },
                {
                    "text": "'Ba luum, kany wø kwön jame bääte, puta ränynyö, ni put kare rwäänyö na bäre bäre.",
                    "ID": "16"
                },
                {
                    "text": "'Ba Wuuö Jwøk mëër mare ni wø ba jøøl bëëdö na bäre bäre bäät jø wø lwäär ki eni, ni ö adïëri mare ni bëëde ni nut bäät nyïïkwaacge,",
                    "ID": "17"
                },
                {
                    "text": "ni beege jø wø gwøk gïna tuude ki geni, ni wïthge ba wïl ki man kïthge gïïa ceme bäät tïïc.",
                    "ID": "18"
                },
                {
                    "text": "Wuuö Jwøk tier wäl nyec mare ee nø këël piny maalø, ni eni bëëdö na wïth jammi bëët.",
                    "ID": "19"
                },
                {
                    "text": "Pwøyu Wuuö Jwøk, u na nyïïatwiet maal moe, uuni na teek ni wø kïth luumme bäät tïïc, ni wø wïny dwøre man wø caane.",
                    "ID": "20"
                },
                {
                    "text": "Pwøyu Wuuö Jwøk, u na lwaae moe bëët ni en maal, uuni ni wø tïny eni nou tïïya mo wø manynye.",
                    "ID": "21"
                },
                {
                    "text": "Beerra man ö gïïa cwääc Wuuö Jwøki bëët ni pwøcge eni kwöra enge yïthge bëët, ni beeye bäät piny bäre na en cere.  'Ba aani, Wuuö Jwøk pwøa pwøø ki cwïnya bäre. ",
                    "ID": "22"
                }
            ]
        },
        {
            "ID": "OT:PSA.104",
            "name": "Dut Pwøc 104",
            "song": "Dudi 104",
            "author": "",
            "text": [
                {
                    "title": "Duut Mo Pwøca Wuuö Jwøk Kiper Tïïe Moe Bëët",
                    "text": "Aani Wuuö Jwøk pwøa pwøø ki cwïnya bäre. Wui Wuuö Jwøk, ï na Jwøk mara, karï dwøŋ døc; wödö ka ajiem na en jïrï iï røø dëërï kaamar abïï.",
                    "ID": "1"
                },
                {
                    "text": "Tar iï rïëp dëërï kaamar aleeŋŋa, ni maal iï peerø kaamar oduŋkaara.",
                    "ID": "2"
                },
                {
                    "text": "Wuuö Jwøk paare ee geer maal, ni tïïc pøøl na jääy mare, ni cäädhi ka bäät jamø.",
                    "ID": "3"
                },
                {
                    "text": "eni jamø wø di jääŋŋö na nyïïatwiel mare, ni tïïc agaackøth na gïr tïïc mare.",
                    "ID": "4"
                },
                {
                    "text": "Piny acwääe ni këël tiet gø piny ni teek, nee bëëde na bäre bäre ni ba nëëŋŋi.",
                    "ID": "5"
                },
                {
                    "text": "Wui Wuuö Jwøk, naama dwøŋ apeedhï bäät piny kaamar abïï, ni ö pïïyi ni macge wïth kïte.",
                    "ID": "6"
                },
                {
                    "text": "Kanya joogï geni, gena døøk, ni putge mølø kanya määr dwørï.",
                    "ID": "7"
                },
                {
                    "text": "Wïth kïte anyänh maal, ni dööŋ agäm-kïte piny, ni dööŋ pïïyi kwöra näk iï jiiŋŋø kiperge.",
                    "ID": "8"
                },
                {
                    "text": "Ïïna tïïö ki kee mo ba løny ki man kaali ya nämmi, nee piny ba cäŋge mayø këët.",
                    "ID": "9"
                },
                {
                    "text": "Wuuö Jwøk pï jøøro wø wëëge kwödö ki yïth agäm-kïte, ni muulge ki yïthakic kïte.",
                    "ID": "10"
                },
                {
                    "text": "Ni ö lääyi bëët ni jïtge ki pïï mo maathge, ni jït ogwari ki pïï mo riemma riew marge.",
                    "ID": "11"
                },
                {
                    "text": "Wec maal wø bëëdö bäät pïïögø, ni bëëtge ni ge lweelli bäät jenni.",
                    "ID": "12"
                },
                {
                    "text": "Wuuö Jwøk køth wø jääŋŋe jääŋŋö bäät kïte ni eni ena maalø, ni ö gïïa en bäät piny ni jäŋge ki cam ki køør man wø tïïe.",
                    "ID": "13"
                },
                {
                    "text": "Wuuö Jwøk luum wø wëëge twöö kiper lääy, ni gïï wø duunni ki cam wø wëëge twöö jï dhaanhø, nee dhaanhø jïte ki cam ri gïï wø ciek yïth ŋøøm;",
                    "ID": "14"
                },
                {
                    "text": "ni jïte ki køøŋø mo døøya yie mo met, ki maaw mo tïïya täärnyïme ni lem, ki cam ni wø cïpi ki teek dëël.",
                    "ID": "15"
                },
                {
                    "text": "Jer lur Libaanø na piith Wuuö Jwøki wø di jwøø ki pïï na karge.",
                    "ID": "16"
                },
                {
                    "text": "Weny wø gëëdö ki uudi bäätge, ni ö ajaae ni jïtge ki kwör bëëte bäät jera døøŋŋø.",
                    "ID": "17"
                },
                {
                    "text": "Kïte moa bäyö bëëdö na kar bëëtö jï adëëlli, ni ö kwöra no okaaŋŋø røk kïte ni tïmge na kar kan røk jï athinaaki.",
                    "ID": "18"
                },
                {
                    "text": "Wuuö Jwøk dwääy atïïe nee cwiir pääŋŋe, ni ö cäŋŋi ni ŋäc kany wø pädhe yie.",
                    "ID": "19"
                },
                {
                    "text": "Muudhö wø jääŋŋe jääŋŋö, ni tïm pinynyi na wäär, ni ö lääc paapi bëët ni täkge ki ööny wøk;",
                    "ID": "20"
                },
                {
                    "text": "ni ö ŋuuwe ni märge ni ge manynya gïï camge, ni cam marge man wø cacge käla baŋ Jwøk.",
                    "ID": "21"
                },
                {
                    "text": "'Ba kany wø tuul cäŋŋi ge tägö ki døøn kwörge,  ni butge piny kwör bëëte moge.",
                    "ID": "22"
                },
                {
                    "text": "Køøre dhaanhø wø aa baŋ tïïc mare, ni tïïc tïïe moe këël kanyo päth cäŋŋi.",
                    "ID": "23"
                },
                {
                    "text": "Wui Wuuö Jwøk, gïïa tïïyï thööth døc kiree. Gïïögø bëët tïïyï ka køør leec wïc marï, ni ö gïïa cwääyï bëët ni pääŋge piny bäre.",
                    "ID": "24"
                },
                {
                    "text": "Naama dwøŋ nut, ni bëëdö ni dwøŋ ni kany mo päl ee maaø, ni yie da gïï mo kwøw mo døøŋŋø ki mo therø mo kwäänge ba thum.",
                    "ID": "25"
                },
                {
                    "text": "Ni baabuure wø cäädha yie, ni Lëëwatan, lääna dwøŋ na cwääyï, nut yi naam kaace ni tuuk yie.",
                    "ID": "26"
                },
                {
                    "text": "Gïïögø bëët raŋŋa jïrï, kiper nee caapge cïpï jïge ki yïth kwöra näk karge.",
                    "ID": "27"
                },
                {
                    "text": "Kany wø cïpï cam jïge, lwørge lwørø, ni jäŋge ki caammi mo met kany wø japï cerï jïge.",
                    "ID": "28"
                },
                {
                    "text": "Kany wø paanyï täärnyïmï, dëëtge wø puta tïmö ni kwanynyi; ni kany wø lwørï jwïëcge, ge thøw, ni putge døø yi ŋöömö.",
                    "ID": "29"
                },
                {
                    "text": "Møøk wø cäŋ ka cwääyö kany wø jääŋŋï jwïëyï bäätge, ni cäŋï bäät piny tïïyö ni nyään.",
                    "ID": "30"
                },
                {
                    "text": "Beerra man ö ajiem mar Wuuö Jwøk ni bëëde na bäre bäre. Beerra man ö Wuuö Jwøki ni mïn yie ki tïïe moe.",
                    "ID": "31"
                },
                {
                    "text": "Wuuö Jwøk bäät piny di raŋø, ni tïm pinynyi ni jäŋŋi, ni gut kïte, ni putge duuŋ ki jïrö.",
                    "ID": "32"
                },
                {
                    "text": "Aani, a wär ki duut jï Wuuö Jwøk kany pooda naa poot kwøw en, ni wära thuwø ki dut pwøc jï Jwøa kany pooda naa nut bäät piny.",
                    "ID": "33"
                },
                {
                    "text": "Beerra man tïm acaare 'moa ni kännö ki met ec jï Wuuö Jwøk; aani thuwø a bëëdö ni yia met ki eni.",
                    "ID": "34"
                },
                {
                    "text": "Beerra man thum jø raayi bäät piny, ni bäŋe jø wø tem gïï mo reyø mo joot këët. Aani Wuuö Jwøk pwøa pwøø ki cwïnya bäre. Alëluya, pwøc en jï Wuuö Jwøk.",
                    "ID": "35"
                }
            ]
        },
        {
            "ID": "OT:PSA.105",
            "name": "Dut Pwøc 105",
            "song": "Dudi 105",
            "author": "",
            "text": [
                {
                    "title": "Duut Mo Cäänö Kaper Gïïa Tïïc Wuuö Jwøki Kiper Jiye",
                    "text": "Dwøgu met ec jï Wuuö Jwøk, ni pwøyu nyeŋŋe, ni caannu tïïe moe nee wïny wïth juurre.",
                    "ID": "1"
                },
                {
                    "text": "Wärru jïre, wärru dut pwøc jïre, ni caannu tïïe moe bëët na näk rëëma ec.",
                    "ID": "2"
                },
                {
                    "text": "Jiemmu nyeŋŋe na en kur keere; beerra man mïn yïth jø wø cac Wuuö Jwøk.",
                    "ID": "3"
                },
                {
                    "text": "Cayu Wuuö Jwøk ki teek mare, ni manynyu eni cooth. 5-6",
                    "ID": "4"
                },
                {
                    "text": "U na nyïïkwaac dhaanhnhe ma Eeberam, u na nyïïkwaac Jeekap na näk ee jierø, caarru wïthu ki gïïa näk rëëma ec na tïïe, këël ŋïïce moe ki luup ŋøl moa caane ki dhee.",
                    "ID": "5-6"
                },
                {
                    "text": "Eni na Wuuö Jwøk, beeye Jwøk marø; ŋøl luup mare ena bäät piny bäre.",
                    "ID": "7"
                },
                {
                    "text": "Eni luumma tuude di lääŋŋö na bäre bäre, ni bëëde ni luumma caane di lääŋŋö këël yïth beenhnhe ma kume,",
                    "ID": "8"
                },
                {
                    "text": "ni beeye luumma tuude ki Eeberam, na kööŋe kiper gø jï Aydhak.",
                    "ID": "9"
                },
                {
                    "text": "Ni cäŋ gø tuutö ki Jeekap, ni beeye Icriel, nee bëëde na bäre bäre,",
                    "ID": "10"
                },
                {
                    "text": "na kööe, ni «Ŋööm Keenan omëëga ïïni, ni tïme na kur nyïïkwaayu.»",
                    "ID": "11"
                },
                {
                    "text": "Kanya bëëtge ni kwäänge nøk, ni ge nøk døc ni gena wëëlle yi ŋöömmögø,",
                    "ID": "12"
                },
                {
                    "text": "ni ge wïïrö tiet mïëri, ni ge cøøa paac man nø ki baŋ jøøi nø,",
                    "ID": "13"
                },
                {
                    "text": "ge käre wëëk dhaanhø mør nee ge thiel piny; nyeye aköömme kiperge, ni kööe,",
                    "ID": "14"
                },
                {
                    "text": "ni «Jiya na näk yaa jierø kär gutu, ni ba tïïu dëëtge ki gïï mo leth, ge na nyïïkuk 'moa.»",
                    "ID": "15"
                },
                {
                    "text": "Kanya ö Wuuö Jwøki na käl käc paac mana bëëtge yie, ni wëëk caammi moge thumö bëët,",
                    "ID": "16"
                },
                {
                    "text": "eno nø jääk Ijep ki dhaanhø nyïmge dïkwøŋ, ni beeye Jocep, na kwøŋ dwøk pwödhö na laŋŋø.",
                    "ID": "17"
                },
                {
                    "text": "Eni tiete atwöc ko oguudi, ni maai piny ki nywïëny.",
                    "ID": "18"
                },
                {
                    "text": "'Ba eni, kanya poode ni luumma caan Wuuö Jwøki poot kär thur kare, luummögø abëëdö na gïr päärö dëëre.",
                    "ID": "19"
                },
                {
                    "text": "'Ba nyeny Ijep ajäägö ni käl eni wøk øt twöc, ni bee eni na wïth jiy na pät Jocep.",
                    "ID": "20"
                },
                {
                    "text": "Eni Jöcep atïïe na ŋat käär akwöma, ni tïïc eni na wïth jammi moe bëët,",
                    "ID": "21"
                },
                {
                    "text": "nee cuumme moe köömme kaawat man wø manynye, nee jø døøŋŋø moe pwönynye nee jïtge ki leec wïc.",
                    "ID": "22"
                },
                {
                    "text": "Køøre Icriel thuwø, ni wø cwøl ni Jeekap, aö Ijep, ni bëëde na wëëllö kaace yi ŋööm Kaam.",
                    "ID": "23"
                },
                {
                    "text": "Ni ö Wuuö Jwøki ni wëëk jiye ma jø Icriel nyaay, ni tïïc geni ni teek ni kaala nyïïmän moge.",
                    "ID": "24"
                },
                {
                    "text": "Eni cwïny jø Ijep awiile ni tïmge ni ge män ki jiye, ni tïïge ka atade dëët jiye.",
                    "ID": "25"
                },
                {
                    "text": "Eni dhaanhnhe ma Modhe ajääŋŋe, ni jääŋ Aran thuwø na näk ee jierø.",
                    "ID": "26"
                },
                {
                    "text": "Geni nyuuthe moe atïïcge dï jø Ijep, ni tïïcge gïï mo rëëma ec kaace yi ŋööm Kaam.",
                    "ID": "27"
                },
                {
                    "text": "Eni muudhö ajääŋŋe ni tïm pinynyi ni cøl, ni kärge luumme kwierø.",
                    "ID": "28"
                },
                {
                    "text": "Eni pïï mo jø Ijep awiile ni tïme na remø, ni wëëk rec moge thøø.",
                    "ID": "29"
                },
                {
                    "text": "Dï paac marge agääbö ko ogwaal bäre, këël kwör niine moa en paan dwøŋ.",
                    "ID": "30"
                },
                {
                    "text": "Ena cäännö, ni ö nyuuwi dï poge bäre, ni cäŋ cäännö, ni put lwaa lwaŋŋø öö ni päl.",
                    "ID": "31"
                },
                {
                    "text": "Pey ajääŋŋe bäätge na kar køth, ni ö maalli ni male dï poge bäre.",
                    "ID": "32"
                },
                {
                    "text": "Ni raany omøki ko olämmi moge moa piithge, ni kaaŋ jenni moa en dï poge.",
                    "ID": "33"
                },
                {
                    "text": "Ena cäännö, ni put bäänyö öö,  ni beeye bäänyö mo kwäänge ba thum.",
                    "ID": "34"
                },
                {
                    "text": "Ni camge gïïa no otuy bëët poge, ni thöörge gïïa no ociek yi ŋöömö marge.",
                    "ID": "35"
                },
                {
                    "text": "Eni kaai bëët moa näk cwøw dï poge ma Ijep anääe, ni beege moa kwøŋ jø Ijepi nywøl na nyooth gø ni ge nyöödö.",
                    "ID": "36"
                },
                {
                    "text": "Køøre eni jø Icriel abwøth wøk ni ge käädö ki warkie ki gwet-bïrö; 'ba kanya cääthge, bäŋ dhaanhø aciel dïge mo obøømmø.",
                    "ID": "37"
                },
                {
                    "text": "Kanya aac jø Icrielli, jø Ijep yïthge amïnnö, kiper mana bëëtge ni geno lwäyö ki gïïa tïïc Jwøki dëëtge ki køørge.",
                    "ID": "38"
                },
                {
                    "text": "Eni pöölö apeere na tïpö bäätge, ni tïïc maac nee liele jïge ki wäär.",
                    "ID": "39"
                },
                {
                    "text": "Gena pëëö, ni känne jïge ka ajwëëyi, ni wëëk ge jäŋö ki møø mo käla maal.",
                    "ID": "40"
                },
                {
                    "text": "Eni kïdi akaae ni mul pïïyi wøk, ni kwöt kwöra no otal kaamar naam.",
                    "ID": "41"
                },
                {
                    "text": "Eni wïïe kär wïl ki luumma en kur keere na tuude, ni beeye luumma tuude ki dhaanhnhe ma Eeberam.",
                    "ID": "42"
                },
                {
                    "text": "Eni jiye abwøth wøk ni yïthge met, ni kwöŋge ki met ec, geni na näk ee jierø.",
                    "ID": "43"
                },
                {
                    "text": "Eni ŋøøp wïth juurre amëëk geni, ni lwørge gïïa tïïc jøøgø ki öölö marge ni tïmge na moge,",
                    "ID": "44"
                },
                {
                    "text": "kiper nee ciik moe gwøkge, ni kïthge gïïa ceme bäät tïïc. Alëluya, pwøc en jï Wuuö Jwøk!",
                    "ID": "45"
                }
            ]
        },
        {
            "ID": "OT:PSA.106",
            "name": "Dut Pwøc 106",
            "song": "Dudi 106",
            "author": "",
            "text": [
                {
                    "title": "Duut Mo Cäänö Kaper Køny Mar Jwøk Këël Na Bëët Jø Icrielli Ni Ge Gëëmö",
                    "text": "Alëluya, pwøc en jï Wuuö Jwøk! Dwøgu met ec jï Wuuö Jwøk, kiper eni beer, ni mëër mare ni wø ba jøøl bëëdö na bäre bäre.",
                    "ID": "1"
                },
                {
                    "text": "?Aŋa ni løny jïre ki man caan gïïa tïïc Wuuö Jwøki ki teek mare? ?Na aŋa ni løny jïre ki man pwøc eni ki pwøc mana dii pwøø ki gø?",
                    "ID": "2"
                },
                {
                    "text": "Gwïëth en jï jø wø many ŋøl ma adïëri, jø wø tïïc mana näk kare cooth.",
                    "ID": "3"
                },
                {
                    "text": "Wui Wuuö Jwøk, kär wïïï wïl ki aani kanyo nyoothï met iï jï jiyï; ö baŋa ni piemï aani,",
                    "ID": "4"
                },
                {
                    "text": "kiper nee kwärö mar jiyï na näk iï jierø neena, nee yia mïnne ki jiyï na aciel, nee ï jiemwa na aciel ki jiyï na näk thöögï.",
                    "ID": "5"
                },
                {
                    "text": "Waani, waana tïïö ki raay, kaawat mana tïïc kwäcwa, ni bëëtwa ki bëëtö mo paa kare, ni tïïwa ki gïï mo reyø.",
                    "ID": "6"
                },
                {
                    "text": "Kanya bëët kwäcwa Ijep, tïïe moï ni wø rëëm ec kärge lääŋŋö, ni mëër marï na päl ni wø ba jøøl, ge kär cädö kiper gø; 'ba gena gëëmö ki ïïni, ï na Jwøa Dwøŋ ni en Maal, kanya enge bäät Naama Kwaar.",
                    "ID": "7"
                },
                {
                    "text": "'Ba ka adïëri møn, Wuuö Jwøk gena pieme kiper nyeŋŋe, ni nyootha teek mare, ",
                    "ID": "8"
                },
                {
                    "text": "kanya kööm Naama Kwaar ni tale, ni bwøth geni ki kanya päŋ dïkwøŋ, ni cääthge kere ge caatha paap mo otal.",
                    "ID": "9"
                },
                {
                    "text": "Kanyøgø gena pieme ceŋ jøøa män ki geni, ni käl geni wøk ceŋge.",
                    "ID": "10"
                },
                {
                    "text": "Ni ö naammi ni cam jøøgø, ni bäŋe aciel mo odööŋ.",
                    "ID": "11"
                },
                {
                    "text": "Køøre ge na jiye, luup moe aŋääthge, ni wärge ki duut ni ge pwøya eni.",
                    "ID": "12"
                },
                {
                    "text": "'Ba wïthge alaar wïlö ki tïïe moe, ni kärge pwöc mare koorø.",
                    "ID": "13"
                },
                {
                    "text": "Ni tïmge ni ge lääŋŋa yïthge dï paap, ni päärge Jwøk.",
                    "ID": "14"
                },
                {
                    "text": "Gïna pëënyge acïbe jïge, 'ba dëëtge amooe ki täw mo leth.",
                    "ID": "15"
                },
                {
                    "text": "Kanya enge twïër dï paap, gena bëëdö ni yïthge keec ki Modhe ka Aran, Aran ŋata no ocïp kur keere na mar Wuuö Jwøk.",
                    "ID": "16"
                },
                {
                    "text": "Ni ö pinynyi ni jap ree ni mwøny dïbwöthe moge ma Daathan ka Abiram, ni dïïr ree bäätge ki jø mïëcge bëët.",
                    "ID": "17"
                },
                {
                    "text": "Ni ö maaci ni waaŋ jøøa dwal dëëtge ki jøøgø, ni put jøøgø ni reyø yøø thöör.",
                    "ID": "18"
                },
                {
                    "text": "Jø Icriel gena lëënyö ki warkey ni tïïcge gø na nyirøøa tier Kïn Körëp, ni wøørge gïnögø ni ege leenyø na gïn lam enø.",
                    "ID": "19"
                },
                {
                    "text": "Geni Jwøk na näk ajiem marge awiilge ki gïna tïïcge ni caala dhieŋ ni wø cam luum jaak.",
                    "ID": "20"
                },
                {
                    "text": "Geni wïthge awïl ki Jwøk na piem geni, na tïïc gïï mo døøŋŋø Ijep,",
                    "ID": "21"
                },
                {
                    "text": "ni beege gïïa näk rëëma ec na tïïe kaace yi ŋööm Kaam, ki gïïa thääŋ ec na tïïe bäät Naama Kwaar.",
                    "ID": "22"
                },
                {
                    "text": "Køøre Jwøk aköö ni ge di raanynyø; 'ba Modhe, na näk ee jierø, aci yïthakicge ki Jwøk, nee wëër mar Jwøk paanye bäätge, nee ge ba raanynye.",
                    "ID": "23"
                },
                {
                    "text": "Geni luumma caan Wuuö Jwøki kärge ŋäädhö, ni taakge rege ki jøøa en yi ŋöömma mïërö.",
                    "ID": "24"
                },
                {
                    "text": "Gena bëëdö ni ge ŋurö yïth oduŋkaare moge, ni kärge dwør Wuuö Jwøk wïnynyö.",
                    "ID": "25"
                },
                {
                    "text": "Køøre ena kööŋ jïge, ni ge wëëge thumö ki thøø dï paap,",
                    "ID": "26"
                },
                {
                    "text": "ni wëëk nyïïkwaacge keethø dï wïth juurre, ni thumge ki thøø tiet mïëri.",
                    "ID": "27"
                },
                {
                    "text": "Geni cwïnyge aløøge baŋ jwøa cwøl ni Baal-Pëëgör, ni camge olämme moa cïp jï juu mo bäŋ jwïëy dëëtge,",
                    "ID": "28"
                },
                {
                    "text": "ni tïïcge Wuuö Jwøk nee goote ki køør gïïa tïïcge, ni ö Jwøki ni jääl geni ki täw mo leth.",
                    "ID": "29"
                },
                {
                    "text": "'Ba Piniac aö maal ni dier luummögø, ni put täwi cuŋŋö.",
                    "ID": "30"
                },
                {
                    "text": "Ni jïëc eni ni mare beer këël yïth beenhnhe bëët moo ööi ki køør gïna tïïe.",
                    "ID": "31"
                },
                {
                    "text": "Geni Wuuö Jwøk atïïcge nee wëëre bäät pï Meriba, ni ö Modhe ni jïte ka ajäla ki køørge;",
                    "ID": "32"
                },
                {
                    "text": "kiper cwïny Modhe adøøcge mo keec, ni cääne ki luup mo käre caarø.",
                    "ID": "33"
                },
                {
                    "text": "Geni wïth juurre moa bëëdö Keenan kärge nääö, këël na bëëde ni geno kööm Wuuö Jwøki ni jøøgø 'näkge.",
                    "ID": "34"
                },
                {
                    "text": "'Ba røkge ajääpge ki wïth juurre moøgø, ni kwanyge bëëtö marge.",
                    "ID": "35"
                },
                {
                    "text": "Ni wøørge gïïa no otieŋø ni wø lam jøøgø, ni tïm lammi manøgø na abïëp kiperge.",
                    "ID": "36"
                },
                {
                    "text": "Wäätge ki nyïïge aŋaalge no olämme jï juu mo piny,",
                    "ID": "37"
                },
                {
                    "text": "ni kønyge rem jiy piny mo bäŋ gïn mo ege baaø, ni beege rem wäätge ki nyïïge, na ŋaalge no olämme jï gïïa no otieŋø ni wø lam jø Keenanni, ni tïm ŋöömö marge ni ba waany ki køør remø.",
                    "ID": "38"
                },
                {
                    "text": "Ni tïm dëëtge ni ba waany ki køør tïïe moge, ni tïmge kaamar kääpe ki køør gïïa tïïcge.",
                    "ID": "39"
                },
                {
                    "text": "Wëër mar Wuuö Jwøk aliel kaamar maac bäätge, ge na jiye, ni männe ki geni, ge na näk thööge.",
                    "ID": "40"
                },
                {
                    "text": "Ni cïp geni ceŋ wïth juurre, ni tïmge ni ge ena tietge, ge na jøøa män ki geni.",
                    "ID": "41"
                },
                {
                    "text": "Gena thiel nyïïmänni moge piny, ni tïmge ni ge ena tietge.",
                    "ID": "42"
                },
                {
                    "text": "Geni, gena køny Wuuö Jwøki kwöre mo thööth, 'ba gena tïmö ni marge ageem ki køør gïï wø carge, ni nigeŋac yïth raay moge.",
                    "ID": "43"
                },
                {
                    "text": "'Ba kanya ö Wuuö Jwøki na wïny oduuru marge, leth bëëtö marge aneene,",
                    "ID": "44"
                },
                {
                    "text": "ni par wïïe ki luumma tuude kiperge, ni dwøk cwïnye piny ki køør mëër mare na päl ni wø ba jøøl;",
                    "ID": "45"
                },
                {
                    "text": "ni tïïc cwïny jøøa mak geni ki tøŋ ni bäth ki geni.",
                    "ID": "46"
                },
                {
                    "text": "Wui Wuuö Jwøk, ï na Jwøk marwa, piem waani, ni lemï waani yïthakic wïth juurre, kiper nee nyeŋŋï na en kur keere pwøcwa, ni jiemwa ïïni kany wø pwøcwa ïïni.",
                    "ID": "47"
                },
                {
                    "text": "Pwøc en jï Wuuö Jwøk, Jwø Icriel, ki mana täge cøøn, këël bäre bäre. Beerra man kö jiyi bëët, ni «Beeye kare!» Alëluya, pwøc en jï Wuuö Jwøk!",
                    "ID": "48"
                }
            ]
        },
        {
            "ID": "OT:PSA.107",
            "section":"Weeli 5",
            "songs":"Dudi 107-150",
            "name": "Dut Pwøc 107",
            "song": "Dudi 107",
            "author": "",
            "text": [
                {
                    "title": "Duut Mo Pwøca Wuuö Jwøk Kiper Køny Mare",
                    "text": "Dwøgu met ec jï Wuuö Jwøk, kiper eni beer, ni mëër mare ni wø ba jøøl bëëdö na bäre bäre.",
                    "ID": "1"
                },
                {
                    "text": "Beerra man ö jøøa wïïl Wuuö Jwøki wøk yïth gïïa leth ni caange met ec marge na enøgønø,",
                    "ID": "2"
                },
                {
                    "text": "ni beege jøøa cooŋe ki tiet mïëri bëët, na käl jï løø kur tuul-cäŋ ki jï løø kur pänh-cäŋ, ki moa käl wï-piny ki tier-piny.",
                    "ID": "3"
                },
                {
                    "text": "Møøk dïge atïmö ni thääyö dï paap kany mo bäŋ pïï yie, ni kärge jöör pääny mana dege bëëdö yie joodø.",
                    "ID": "4"
                },
                {
                    "text": "Käc ki riew bäre atïmö ni päl dëëtge, ni ö dëëtge ni ŋiir piny.",
                    "ID": "5"
                },
                {
                    "text": "Kanya cwat yïthge ki öölö, Wuuö Jwøk akwacge, ni ö Wuuö Jwøki ni käl geni wøk yïth gïïa leth na enge yïthge.",
                    "ID": "6"
                },
                {
                    "text": "Gena bwøth Wuuö Jwøki ki jöö mo tiir, kiper nee ge cige pääny mana dege bëëdö yie.",
                    "ID": "7"
                },
                {
                    "text": "Beerra man ö jøøgø ni dwøkge met ec jï Wuuö Jwøk kiper mëër mare ni wø ba jøøl, ki gïïa näk rëëma ec ni wø tïïe jï jiy.",
                    "ID": "8"
                },
                {
                    "text": "Kiper ŋata no onäk riewi amaadhe ki pïï ni røme, ni wëëk ŋata no onäk käci jäŋö ki cam mo met.",
                    "ID": "9"
                },
                {
                    "text": "Møøk dïge abëëdö yi muudhö mo cøl ma kar thøø, ni geno twöö ko oguudi ni bëëtö marge leth,",
                    "ID": "10"
                },
                {
                    "text": "kiper mana kwierge luupa caan Jwøki, ni taakge pwöc moe, eni na dwøŋ ni en maal.",
                    "ID": "11"
                },
                {
                    "text": "Wïthge adwøk Wuuö Jwøki piny ki tïïc mo teek, ni tïm dëëtge ni dhønhnhi ni bäŋ ŋat mo køny geni.",
                    "ID": "12"
                },
                {
                    "text": "Kanya cwat yïthge ki öölö, Wuuö Jwøk akwacge, ni ö Wuuö Jwøki ni käl geni wøk yïth gïïa leth na enge yïthge.",
                    "ID": "13"
                },
                {
                    "text": "Gena käl Wuuö Jwøki wøk ki yi muunhnha cøl na näk kar thøø, ni cööt oguudi moa näk geno twöö ki ge.",
                    "ID": "14"
                },
                {
                    "text": "Beerra man ö jøøgø ni dwøkge met ec jï Wuuö Jwøk kiper mëër mare ni wø ba jøøl, ki gïïa näk rëëma ec ni wø tïïe jï jiy.",
                    "ID": "15"
                },
                {
                    "text": "Kiper eni dhøk uut twöc moa näk tïïc ka nywïëny atoor piny, ni tøc dïdëëte mo nywïëny na thäŋi.",
                    "ID": "16"
                },
                {
                    "text": "Møøk dïge moa wïthge teek, bëëtö marge atïmö ni leth kiper mana dhalge luum Jwøk ni tïïge ki gïï mo reyø.",
                    "ID": "17"
                },
                {
                    "text": "Cwïnyge atïmö ni cøl ki caammi bëët, ni tïm karge ni cään ki thøø.",
                    "ID": "18"
                },
                {
                    "text": "Kanya cwat yïthge ki öölö, Wuuö Jwøk akwacge, ni ö Wuuö Jwøki ni käl geni wøk yïth gïïa leth na enge yïthge.",
                    "ID": "19"
                },
                {
                    "text": "Wuuö Jwøk dwøre acaane ni dwøk dëëtge karge, ni køny geni yi ränynyö marge.",
                    "ID": "20"
                },
                {
                    "text": "Beerra man ö jøøgø ni dwøkge met ec jï Wuuö Jwøk kiper mëër mare ni wø ba jøøl, ki gïïa näk rëëma ec ni wø tïïe jï jiy.",
                    "ID": "21"
                },
                {
                    "text": "Beerra man cïpge ko olämme thuwø ni ge dwøga met ec, ni caange tïïe moe ni döötge ena maal.",
                    "ID": "22"
                },
                {
                    "text": "Møøk dïge mo wø cäädhi dï naama dwøŋ ki baabuure, ni wø bëëdö ni marge tïïc bäät naama dwøŋ,",
                    "ID": "23"
                },
                {
                    "text": "tïïe mo Wuuö Jwøk na näk rëëma ec ni wø tïïe bäät naamøgø ajootge døc.",
                    "ID": "24"
                },
                {
                    "text": "Kiper dwøre acaane, ni put atuunna mo dwøŋ kwönnö, ni ö athaga ni tïme ni päl.",
                    "ID": "25"
                },
                {
                    "text": "Gena leeŋ athaga maal ni cäŋ geni duu piny, ni päth cwïnyge na bäre bäre ki køør gïna raac na tägö.",
                    "ID": "26"
                },
                {
                    "text": "Gena tïmö ni ge bøømmø kaamar dhaanhø mo omeer, ni tïm riek waŋ marge ni bäŋ kare.",
                    "ID": "27"
                },
                {
                    "text": "Kanya cwat yïthge ki öölö, Wuuö Jwøk akwacge, ni ö Wuuö Jwøki ni käl geni wøk yïth gïïa leth na enge yïthge.",
                    "ID": "28"
                },
                {
                    "text": "Atuunna ajooe ni cuŋŋe, ni ö athaga ni lïŋe.",
                    "ID": "29"
                },
                {
                    "text": "Yïthge amïnnö kanya ö naammi na neekïïl, ni ö Wuuö Jwøki ni bwøth geni këël mana pïïcge dhi waath mana manyge.",
                    "ID": "30"
                },
                {
                    "text": "Beerra man ö jøøgø ni dwøkge met ec jï Wuuö Jwøk kiper mëër mare ni wø ba jøøl, ki gïïa näk rëëma ec ni wø tïïe jï jiy.",
                    "ID": "31"
                },
                {
                    "text": "Beerra man tïŋge nyeŋŋe maal dï acooŋ paac bäre, ni pwøcge eni kany wø ö jø døøŋŋø wø cooŋge dëëtge yie.",
                    "ID": "32"
                },
                {
                    "text": "Wuuö Jwøk näm ataale ni tïm kwörge na tëën, ni taal kwör wø kwön pïïyi ki yïthge;",
                    "ID": "33"
                },
                {
                    "text": "ni tïïc ŋøøp wø cïpi ki cam na ŋøøp acäbö mo bäŋ gïn mo tuy yie. Gïïögø atïïe ki køør rääö mar jøøa bëëdö yi ŋöömmögø.",
                    "ID": "34"
                },
                {
                    "text": "Kany ma tëën atïïe na kany mo yie da näm, ni tïïc ŋøøpa näk otal na kwör wø kwöt pïïyi ki yïthge.",
                    "ID": "35"
                },
                {
                    "text": "Jøøa no onäk käci awëëk bëëtö kaace, ni gëëtge ki pääny mo bëëtge yie.",
                    "ID": "36"
                },
                {
                    "text": "Ni purge ki pwöth, ki pwöth omøki, ni jïtge ki caammi mo thööth.",
                    "ID": "37"
                },
                {
                    "text": "Gena gwïëth Wuuö Jwøki, ni tïmge ni thööth, ni tïïc dhäk moge ni thööth.",
                    "ID": "38"
                },
                {
                    "text": "'Ba kwään jiy wø tïmö ni nøk ni døø wïthge piny ki køør caannø ki bëëtö mo leth ki kïmmö man wø kïmge ki gø.",
                    "ID": "39"
                },
                {
                    "text": "Ni ö Wuuö Jwøki ni bëëde ni kwääri ee taaø jaak, ni wëëk geni thääyö dï paap mo bäŋ øtjöö mo joot yie.",
                    "ID": "40"
                },
                {
                    "text": "'Ba jøøa can wø poot käle wøk ki yi ränynyö marge, ni meet geni ni tïmge ni thööth kaamar pïïth dïëk.",
                    "ID": "41"
                },
                {
                    "text": "Gïïögø neen jøøa beyø neenø ni mïn yïthge, ni ö jøøa reyø ni bëëtge ni dhøkge ege miiø.",
                    "ID": "42"
                },
                {
                    "text": "Ŋata näk wïïe leer, beerra man kïth gïïögø cwïnye, ni bëëde ni lääŋŋa mëër mar Wuuö Jwøk ni wø ba jøøl.",
                    "ID": "43"
                }
            ]
        },
        {
            "ID": "OT:PSA.108",
            "name": "Dut Pwøc 108",
            "song": "Dudi 108",
            "author": "Manøgø beeye duut Deebit.",
            "text": [
                {
                    "title": "Duut Mo Pwøca Jwøk Ni Kwaca Eni Kiper Køny",
                    "text": "Wui Jwøk, a bëëdö ni cwïnya ena køørï; naa wär ki dudi naa pwøya ïïni ki cwïnya bäre.",
                    "ID": "1"
                },
                {
                    "text": "Päyu, u na thøme 'moa! Aani, øw nyïïa nyïïö nee laar ruuö ki duuda.",
                    "ID": "2"
                },
                {
                    "text": "Wui Wuuö Jwøk, met ec duua duuö jïrï dï jiy bëët, ni wära ki dut pwøc jïrï dï wïth juurre.",
                    "ID": "3"
                },
                {
                    "text": "Kiper mëër marï ni wø ba jøøl dwøŋ døc no okëët maal, na adïëri marï okëët nyeŋ pøøl.",
                    "ID": "4"
                },
                {
                    "text": "Wui Jwøk, ï bëëdö ni karï dwøŋ døc, na ajiem marï ena bäät piny bäre.",
                    "ID": "5"
                },
                {
                    "text": "Wïny mara ni piemï aani ki køør teek badï, kiper nee aani na mëërï ki gø naa piem.",
                    "ID": "6"
                },
                {
                    "text": "Jwøk acäänö ni ena kar bëëtö mare na en kur keere, ni kööe, «Ŋøøp Cekam pääŋŋa pääŋŋö ni mïn yia, ni pääŋŋa ŋøøp Goor Cuköt thuwø.",
                    "ID": "7"
                },
                {
                    "text": "Ŋøøp Gelät beege 'moa, ni ö ŋøøp Maneeca ni näkge 'moa thuwø; jø tuuŋ Ipariem perge leth ni caala cöör nywïënyö mara, ni jø tuuŋ Juuda beege jø wø kïth ciik 'moa bäät tïïc.",
                    "ID": "8"
                },
                {
                    "text": "'Ba jø Möap caala gïn wø lööga yie, ni ö warø mara ni leeŋa gø yi po jø Ëdöm, ni kwöŋŋa bäät jø Pilitin ni dwøra ena maal kanyo bööta geni.»",
                    "ID": "9"
                },
                {
                    "text": "?Wui Jwøk, aŋa noo mooc aani ki teek naa dønynya yi pääny mana teek, noo bwøth aani naa këëda ki jø Ëdöm?",
                    "ID": "10"
                },
                {
                    "text": "?Wui Jwøk, aŋø, waana kwierï møn ennø, niï ba ci baŋ leny këët ki jø leny mowa?",
                    "ID": "11"
                },
                {
                    "text": "Køny waani ceŋ nyïïmän, kiper køny mar dhaanhø bäŋ gïn mo duue",
                    "ID": "12"
                },
                {
                    "text": "Teek dïïm wø jootwa baŋ Jwøk, ni bee eni noo bööt nyïïmän mowa. ",
                    "ID": "13"
                }
            ]
        },
        {
            "ID": "OT:PSA.109",
            "name": "Dut Pwøc 109",
            "song": "Dudi 109",
            "author": "Manøgø beeye duut Deebit.",
            "text": [
                {
                    "title": "Duut Mo Kwaca Jwøk Nee Kwör Coole Dëët Nyïïmän",
                    "text": "Wui Wuuö Jwøk, ï ni wø pwøa, kärï lïŋö,",
                    "ID": "1"
                },
                {
                    "text": "kiper jøøa reyø ki jø cwøk dhøkge ena raa, ni ge kïtha bääta ki luup tööt.",
                    "ID": "2"
                },
                {
                    "text": "Aana cielge dïër ki luup män, ni bëëtge ni dhøkge ena dëëra ki luup mo bäŋ tietge.",
                    "ID": "3"
                },
                {
                    "text": "Këël na bëëda naa mëër ki geni, gena duu raa ni kïthge bääta ki luup; 'ba aani, a bëëdö naa lämö.",
                    "ID": "4"
                },
                {
                    "text": "Gena tïmö ni ge duua gïn mo raac baŋa na kar gïna beer, ni duuge män na kar mëër mana mëëra ki geni.",
                    "ID": "5"
                },
                {
                    "text": "Wui Wuuö Jwøk, cuumï ki dïŋut luup mo raac bäät ŋata kïth bääta ki luup, ni ö nyimän mar ŋata kïth bääta ki luup ni kïth bäät gø ki luup kar løøk.",
                    "ID": "6"
                },
                {
                    "text": "Kanyo ŋøl luumme, beerra man jääl eni, ni tïm lammi mare ni duua raay bääte.",
                    "ID": "7"
                },
                {
                    "text": "Beerra man tïm nïr kwøwi moe ni nøk, ni ö kare ni lwøri ya ŋat mørri.",
                    "ID": "8"
                },
                {
                    "text": "Beerra man tïm obwöre moe ni bäŋ wääge, ni tïm cïïe na cï thøø.",
                    "ID": "9"
                },
                {
                    "text": "Beerra man thääy obwöre moe ni ge kwääö, ni bëëtge ni ge määnyö ni tïm karge ni bäär ki wï poge.",
                    "ID": "10"
                },
                {
                    "text": "Beerra man ö ŋat pïïdö ni käl japa en jï gø bëët, ni ö jøøa pathi ni twierge japa joode ki køør öölö mare.",
                    "ID": "11"
                },
                {
                    "text": "Beerra man ba jïte ki ŋat mo nyootha mëër jïre, ni bäŋe ŋat mo cwïnye pädhi kiper obwöre moe kanyo dööŋge ni bäŋ wääge.",
                    "ID": "12"
                },
                {
                    "text": "Beerra man dït wïïe, ni put nyeŋŋe rwäänyö yi beenhnhø mano ööi.",
                    "ID": "13"
                },
                {
                    "text": "Beerra man ö Wuuö Jwøki ni paac wïïe ki raay moa tïïc kwäye, ni ö bääyö mar menni ni ba wëënni.",
                    "ID": "14"
                },
                {
                    "text": "Beerra man bëët Wuuö Jwøki ni raŋŋa raay mo gø cooth, ni rwääny nyeŋŋe bäät piny, ni bäŋe ŋat mo par wïïe ki eni.",
                    "ID": "15"
                },
                {
                    "text": "Kiper eni wïïe käre caarø ki man nyooth mëër; 'ba ena tïmö ni caanna jøøa no ocaarø ki moa can, ki moa näk cwïnyge opädhö, këël mano thøwge.",
                    "ID": "16"
                },
                {
                    "text": "Eni bëëdö ni yie met ki man cien dhaanhø, 'ba acïëni ööa bääte; ni eni bëëdö ni yie ba met ki man gwïëth dhaanhø, 'ba gwïëth otïmö ni kare bäär ki eni.",
                    "ID": "17"
                },
                {
                    "text": "Eni acïëni ee røø dëëre kaamar abïï, ni ci dëëre kaamar pïï, ni twaa yi cöönne kaamar maaw.",
                    "ID": "18"
                },
                {
                    "text": "Beerra man ö acïëni ni bëëde dëëre kaamar aleeŋŋa man wø kääre, ni tïme kaamar kaw man wø twöö piere cooth.",
                    "ID": "19"
                },
                {
                    "text": "Beerra man tïm gïïögø bëët na gïïo tïïc Wuuö Jwøki dëët jøøa kïth bääta ki luup, jøøa car gïï mo reyø dëëra.",
                    "ID": "20"
                },
                {
                    "text": "'Ba ï na Wuuö Jwøk, ïïni na kwäärö mara, beerra man tïïï ki gïn mo beer kipera nee nyeŋŋï pwøc; ni piemï aani ki køør mëër marï na beer ni wø ba jøøl.",
                    "ID": "21"
                },
                {
                    "text": "Kiper aano caannø naa bëëdö naa can, naa bëëdö ni cwïnya opädhö na bäre bäre.",
                    "ID": "22"
                },
                {
                    "text": "Aani, a rwäänyö kaamar tïm abøøya, ni jar aani wøk kaamar twöŋö.",
                    "ID": "23"
                },
                {
                    "text": "Wïth cøŋŋa atïmö ni nhønhnhi ki køør mana kweera ki cam, ni dwada ni tïma ni aana cöö.",
                    "ID": "24"
                },
                {
                    "text": "Aana tïmö na gïr ajøøŋ jï nyïïmän 'moa, ni kany wø neenge aani, wïthge wø putge ka kiinynyø.",
                    "ID": "25"
                },
                {
                    "text": "Wui Wuuö Jwøk, ï na Jwøk mara, køny aani; piem aani ki køør mëër marï ni wø ba jøøl.",
                    "ID": "26"
                },
                {
                    "text": "Beerra man ö pïëmmi manøgø ni ŋäyi ya nyïïmänni 'moa ni käla baŋï, ni beeye ïïni ki dëërï, ï na Wuuö Jwøk, na tïïc gø.",
                    "ID": "27"
                },
                {
                    "text": "Geni, marge acïëni, 'ba ïïni, marï gwïëth; kanyo öge maal bääta, wïthge olääi, 'ba a na dhaanhnhï, aano bëëdö ni yia met.",
                    "ID": "28"
                },
                {
                    "text": "Beerra man räny nyeŋ jø wø kïth bääta ki luup, ni bëët lään wïci dëëtge kaamar abïï.",
                    "ID": "29"
                },
                {
                    "text": "Aani Wuuö Jwøk pwøa pwøø ki cwïnya bäre, ni pwøa eni dï acooŋ jøøa thööth.",
                    "ID": "30"
                },
                {
                    "text": "Kiper eni cuŋŋa kur ŋata can, nee jwïëc gø pieme ceŋ jø wø ŋøl thøø bääte. ",
                    "ID": "31"
                }
            ]
        },
        {
            "ID": "OT:PSA.110",
            "name": "Dut Pwøc 110",
            "song": "Dudi 110",
            "author": "Manøgø beeye duut Deebit.",
            "text": [
                {
                    "title": "Duut Mo Cäänö Kaper Teek Mano Cïp Jwøki Jï Kwääc Deebit",
                    "text": "Wuuö Jwøk aköö jï Kwäärö mara, ni «Pï bäät cwïïa, këël mano tïïa nyïïmän moï na køøm tietï.»",
                    "ID": "1"
                },
                {
                    "text": "Wuuö Jwøk teek kwär marï otïïe nee nyaae ni tägi ka yi Dhayan, ni bëëdï ni nyïïmän moï ena tierï.",
                    "ID": "2"
                },
                {
                    "text": "'Ba dïcäŋ wø këëdï ki nyïïmän moï, jiyï wø puta ö maal ki met ec; ni ö wøpe moï ni öge baŋï ka ajiem mo dwøŋ, ni ge thööth ni ge caala thööy mo amöölla.",
                    "ID": "3"
                },
                {
                    "text": "Wuuö Jwøk anø kööŋ, ni mana caane ba wiile këët, na kööe, ni «Ï bëëdö ni ïïna dïlämi na bäre bäre, niï caala Melkidhedek.»",
                    "ID": "4"
                },
                {
                    "text": "Wui Wuuö Jwøk, kwäärö ena bäät cwïïï, eni, dïcäŋo wëëre, wïth nyeye di nyadhø.",
                    "ID": "5"
                },
                {
                    "text": "Eni luup wïth juurre di ŋølø, ni tïïc piny ni päŋ ki dëët jiy mo othøw, ni nyath wïth kwääri mo tiet mïëri mo thööth.",
                    "ID": "6"
                },
                {
                    "text": "Eno mäthi ki pïï yi waŋ mo ena deŋ jöö; køøre nø, dïïm otïmö ni ena jïre. ",
                    "ID": "7"
                }
            ]
        },
        {
            "ID": "OT:PSA.111",
            "name": "Dut Pwøc 111",
            "song": "Dudi 111",
            "author": "",
            "text": [
                {
                    "title": "Duut Mo Pwøca Wuuö Jwøk Kiper Bëëtö Mare",
                    "text": "Alëluya, pwøc en jï Wuuö Jwøk. Aani Wuuö Jwøk pwøa pwøø ki cwïnya bäre dï jøøa marge thïïŋ ni wø dwäti na aciel, ni pwøa eni thuwø dï acooŋa bäre.",
                    "ID": "1"
                },
                {
                    "text": "Tïïe mo Wuuö Jwøk døøŋŋø døc, ni ö jøøa yïthge met ki tïïe moøgø ni lääŋge geni.",
                    "ID": "2"
                },
                {
                    "text": "Tïïe moe duua wödö ka ajiem jïre, ni ö adïëri mare ni bëëde na bäre bäre.",
                    "ID": "3"
                },
                {
                    "text": "Eni wïth jiy apare ki tïïe moe ni wø rëëm ec. Wuuö Jwøk yie bäth ni mëër ki jiy.",
                    "ID": "4"
                },
                {
                    "text": "Jø wø lwäär ki eni wø di caamø, ni ö luumme na näk ee tuudö cøøn ni bëëde ni lääŋŋa gø na bäre bäre.",
                    "ID": "5"
                },
                {
                    "text": "Teek mare anyoodhe jï jiye ki ri tïïe moe, kanya cïp ŋøøp juurre jï jiye.",
                    "ID": "6"
                },
                {
                    "text": "Gïï wø tïïe bëët beege adïëri ni näkge karge, ni ciik moe bëët beege gïï mo oŋäädhö.",
                    "ID": "7"
                },
                {
                    "text": "Ni ge bëëdö karge na bäre bäre, no otïïc Wuuö Jwøki ki jöö ma adïëri mo thïïŋ.",
                    "ID": "8"
                },
                {
                    "text": "Wuuö Jwøk jiye akønye ni wïïl geni wøk; ena tudö ki luubö ki geni mo bëëdö na bäre bäre. Wuuö Jwøk nyeŋŋe ena kur keere ni di lwäärö.",
                    "ID": "9"
                },
                {
                    "text": "'Ba tier leec wïc mana dïkwøŋ beeye ki man lwäär Wuuö Jwøk, ni jø wø caath køør ciik moe, tier gïna beer ŋäcge. Pwøc en jï Wuuö Jwøk na bäre bäre.",
                    "ID": "10"
                }
            ]
        },
        {
            "ID": "OT:PSA.112",
            "name": "Dut Pwøc 112",
            "song": "Dudi 112",
            "author": "",
            "text": [
                {
                    "title": "Duut Mo Cäänö Kaper Bëëtö Mano Joot Ŋat Wø Lwäär Jwøk",
                    "text": "Alëluya, pwøc en jï Wuuö Jwøk! Gwïëth en jï ŋat wø bëëdö ni lwäära Wuuö Jwøk, ŋat wø bëëdö ni yie met ki ciik moe.",
                    "ID": "1"
                },
                {
                    "text": "Eni kunhnhe otïmö ni teeka eni dï piny, ni ö beenh jøøa marge thïïŋ ni gwïëdhi.",
                    "ID": "2"
                },
                {
                    "text": "Eni paare jïtö ki jammi ni kwäre, ni ö bëëtö mare na beer ni bëëde na bäre bäre.",
                    "ID": "3"
                },
                {
                    "text": "Eni bëëdö na tar mo meenya muudhö jï jøøa marge thïïŋ; ni bëëde ni mëër ki jiy, ni mare beer.",
                    "ID": "4"
                },
                {
                    "text": "Otïmö ni beer jï ŋat wø mëër ki jiy ni wø wëëk jape mac; ni wø tïïc tïïe moe ki jöö ma kare.",
                    "ID": "5"
                },
                {
                    "text": "Eni ba pädhi na bäre bäre; eni na beer gïre di lääŋŋö cooth.",
                    "ID": "6"
                },
                {
                    "text": "Eni cwïnye ba bwøk kany wø wïny gïï mo leth mo otägö; cwïnye ee maaø ni bëëdö ni ŋäätha Wuuö Jwøk.",
                    "ID": "7"
                },
                {
                    "text": "Eni cwïnye maae maaø ni ba lwäyi, këël mano joot gïna manynye dëët nyïïmän moe no othur kare.",
                    "ID": "8"
                },
                {
                    "text": "Eni wø cïpö ni yie met jï jøøa can, ni ö bëëtö mare na beer ni bëëde na bäre bäre; eno jïti ki teek ni wøør eni.",
                    "ID": "9"
                },
                {
                    "text": "Bëët ŋatøgø ojoot ŋata raaci ni goote, ni kaac lage ni put bääte pädhö; ni ö gïï wø many jø raayi ni ränyge.",
                    "ID": "10"
                }
            ]
        },
        {
            "ID": "OT:PSA.113",
            "name": "Dut Pwøc 113",
            "song": "Dudi 113",
            "author": "",
            "text": [
                {
                    "title": "Duut Mo Pwøca Jwøk Kiper Man Wø Køny Jøøa Can",
                    "text": "Alëluya, pwøc en jï Wuuö Jwøk! Pwøyu Wuuö Jwøk, u na jiye; pwøyu nyeŋ Wuuö Jwøk.",
                    "ID": "1"
                },
                {
                    "text": "Beerra man pwøc nyeŋ Wuuö Jwøk, ki man bëëde ennø, këël bäre bäre.",
                    "ID": "2"
                },
                {
                    "text": "Beerra man pwøc nyeŋ Wuuö Jwøk, ki mano täge ki jï løø kur tuulcäŋ këël jï løø kur pänh-cäŋ.",
                    "ID": "3"
                },
                {
                    "text": "Wuuö Jwøk kare dwøŋ bäät wïth juurre bëët, na ajiem mare dwøŋ no okëët maal.",
                    "ID": "4"
                },
                {
                    "text": "?Aŋa ni pääri ki Wuuö Jwøk, eni na Jwøk marø? Bee eni ni wø bëëdö maalø,",
                    "ID": "5"
                },
                {
                    "text": "ni bee eni ni wø dwøk dëëre piny nee japa en maal ki moa en piny raŋŋe.",
                    "ID": "6"
                },
                {
                    "text": "Eni jøøa can wø tïŋe maal ki yi tør, ni tïŋ jøøa näk oööl maal ki wï bur,",
                    "ID": "7"
                },
                {
                    "text": "ni cïp geni kanya ciel ki kwääri, jøøa no ocuumö na wïth jiye.",
                    "ID": "8"
                },
                {
                    "text": "Eni dhaagø ma bwøc wø mooe mooø ki paare, ni tïme na mii obwöre ni bëëde ni yie met. Alëluya, pwøc en jï Wuuö Jwøk!",
                    "ID": "9"
                }
            ]
        },
        {
            "ID": "OT:PSA.114",
            "name": "Dut Pwøc 114",
            "song": "Dudi 114",
            "author": "",
            "text": [
                {
                    "title": "Duut Mo Cäänö Kaper Ööny Jø Icriel Wøk Ki Ijep",
                    "text": "Jø Icriel, ni beege jø dhi øt Jeekap, kanya öge wøk Ijep po jøøa dhøkge path,",
                    "ID": "1"
                },
                {
                    "text": "Juuda atïmö na kar bëëtö mo ena kur keere jï Wuuö Jwøk, ni bëët jø Icrielli bëët ni ena cere.",
                    "ID": "2"
                },
                {
                    "text": "'Ba kanya ö jø Icrielli na jooti ya Naama Kwaarri, Naama Kwaar areeŋø, ni ö Naam Jördan ni døø ŋääe.",
                    "ID": "3"
                },
                {
                    "text": "Thuuri atïmö ni pärö kaamar nyïïrööm, ni ö kïte ni tïmge ni pärö kaamar nyöök rööm.",
                    "ID": "4"
                },
                {
                    "text": "?Wui Naama Kwaar, aŋø, ïïno tïmö nidïï, ni reŋï en? ?Wui Naam Jördan, aŋø ni døøï ŋääï en?",
                    "ID": "5"
                },
                {
                    "text": "?Wui, u na thuuri, aŋø ni päru kaamar nyïïrööm en? ?Wui, u na kïte, aŋø ni päru kaamar nyöök rööm en?",
                    "ID": "6"
                },
                {
                    "text": "Wui, ï na piny, tïmï niï jäŋŋi nyïm Wuuö Jwøk, eni na Jwø Jeekap,",
                    "ID": "7"
                },
                {
                    "text": "na wëëk pïï kwön wøk ki yi kïdi, ni tïme na puul, na tïïc kïnna teek na kany wø kwön pïïyi wøk ki yie.",
                    "ID": "8"
                }
            ]
        },
        {
            "ID": "OT:PSA.115",
            "name": "Dut Pwøc 115",
            "song": "Dudi 115",
            "author": "",
            "text": [
                {
                    "title": "Duut Mo Pwøca Wuuö Jwøk, Eni Na Jwøka Eni Keere",
                    "text": "Wui Wuuö Jwøk, kär tïmö ni jiemma waani; kär tïmö ni jiemma waani, 'ba beerra man tïme ni jiemma nyeŋŋï kiper mëër marï ni wø ba jøøl ka adïëri marï.",
                    "ID": "1"
                },
                {
                    "text": "Aperŋø ni kö wïth juurre en, ni «?Jwøk marge en kaa?»",
                    "ID": "2"
                },
                {
                    "text": "'Ba Jwøk marø møn, ena maal, ni eni tïïya man wø met yie ki gø.",
                    "ID": "3"
                },
                {
                    "text": "'Ba gïï wø lam wïth juurre wø tïïc ka warkey ki gwel-bïrö, ni beege gïï mo tïïya jiyi ki ceŋge.",
                    "ID": "4"
                },
                {
                    "text": "Gïïögø jïge da dhøgi, 'ba ge ba luubö; ni jïge da nyeŋŋi, 'ba ge ba nëënö.",
                    "ID": "5"
                },
                {
                    "text": "Jïge da ïdhi, 'ba ge ba wïnyö; ni jïge da ummi, 'ba bäŋ gïn mo ŋwääcge.",
                    "ID": "6"
                },
                {
                    "text": "Jïge da ceŋ, 'ba bäŋ gïn mo mulge; ni jïge da tiel, 'ba ge ba cäädhi; ni bäŋ dwøl mo tuny wøk ki cwäkge.",
                    "ID": "7"
                },
                {
                    "text": "Jøøa tïïc geni otïmö ni bäŋ teek jïge ni caala geni, këël jøw bëët mo wø ŋääth geni.",
                    "ID": "8"
                },
                {
                    "text": "Wui, u na jø Icriel, ŋääthu Wuuö Jwøk; bee eni na dïkunyi maru ni ena kwöt leny jïïu.",
                    "ID": "9"
                },
                {
                    "text": "Wui, u na jø dhi øt Aran,  ŋääthu Wuuö Jwøk; bee eni na dïkunyi maru ni ena kwöt leny jïïu.",
                    "ID": "10",
                    "comment":"Jø dhi øt Aran beege dïlämme."
                },
                {
                    "text": "Uuni ni wø lwäär ki Wuuö Jwøk, ŋääthu Wuuö Jwøk; bee eni na dïkunyi maru ni ena kwöt leny jïïu.",
                    "ID": "11"
                },
                {
                    "text": "Wuuö Jwøk lääŋŋa øøni; ø di gwïëdhö; ø di gwïëdhö, ø na jø Icriel, ni gwïëth jø dhi øt Aran.",
                    "ID": "12"
                },
                {
                    "text": "Wuuö Jwøk jø wø lwäär ki eni di gwïëdhö, ni beege moa kwörge bäŋgø ki moa kwörge døøŋŋø bëët.",
                    "ID": "13"
                },
                {
                    "text": "Beerra man ö Wuuö Jwøki ni wëëk uuni nyaay, uuni ko obwöre mou bëët.",
                    "ID": "14"
                },
                {
                    "text": "Beerra man ö Wuuö Jwøki ni gwïëth uuni, eni na cwääc maal ki piny.",
                    "ID": "15"
                },
                {
                    "text": "Maal beeye mar Wuuö Jwøk, 'ba piny ee cïbö jï jiy.",
                    "ID": "16"
                },
                {
                    "text": "Jøøa no othøw Wuuö Jwøk ba pwøcge, ni beege jøøa no oci kany mo bäŋ dwøl yie.",
                    "ID": "17"
                },
                {
                    "text": "'Ba øøni, Wuuö Jwøk pwøø pwøø, ki man bëëde ennø, këël bäre bäre. Alëluya, pwøc en jï Wuuö Jwøk!",
                    "ID": "18"
                }
            ]
        },
        {
            "ID": "OT:PSA.116",
            "name": "Dut Pwøc 116",
            "song": "Dudi 116",
            "author": "",
            "text": [
                {
                    "title": "Duut Mo Pwøca Wuuö Jwøk Kiper Mana Køny Dhaanhnhe Cer Thøø",
                    "text": "Aani, a mëër ki Wuuö Jwøk kiper dwøra wø wïnynye wïnynyö kany wø kwaa eni.",
                    "ID": "1"
                },
                {
                    "text": "Eni cøøra cøørø ki yïth nïr kwøw 'moa bëët, kiper mana cek ïthe ki mara.",
                    "ID": "2"
                },
                {
                    "text": "Aana bëëdö ni aano ciel thøø dïër kaamar dhaanhø mo omeenø ki thøøl, ni ö räämmi mana caal mana en kar bëët jwïëc jøøa no othøw ni ö bääta, ni lwäya, ni päth cwïnya.",
                    "ID": "3"
                },
                {
                    "text": "Køøre nyeŋ Wuuö Jwøk acwøla, ni kööa, ni «Wui Wuuö Jwøk, a kwaya ïïni, kwøw aani!»",
                    "ID": "4"
                },
                {
                    "text": "Wuuö Jwøk bëëdö ni mëër ki jiy ni mare beer, ni eni na Jwøk marø met ec mare wø nyoodhe nyoodhø.",
                    "ID": "5"
                },
                {
                    "text": "Wuuö Jwøk jøøa näk gïn tïïcge kucge di gwøø; kanya bëëda ni aano dwøk piny, aana kønye.",
                    "ID": "6"
                },
                {
                    "text": "Wui, cwïnya, døø piny, kärï pärö, kiper Wuuö Jwøk atïïö ki gïï mo beyø jïra.",
                    "ID": "7"
                },
                {
                    "text": "Ï na Wuuö Jwøk, jwïëya akälï wøk cer thøø, ni pooyï pï nyeŋŋa, ni tïïyï tieta nee nigethïk naa ba pädha.",
                    "ID": "8"
                },
                {
                    "text": "Aano bëëdö naa caatha køør Wuuö Jwøk kanyo pooda naa poot kwøw.",
                    "ID": "9"
                },
                {
                    "text": "Aana bëëdö ni cwïnya da ŋäädhe, këël na bëëda ni aano köö ni aano caannø døc.",
                    "ID": "10"
                },
                {
                    "text": "Aani, cwïnya abwøk, ni kööa ni jiy bëët tööte.",
                    "ID": "11"
                },
                {
                    "text": "?Agïnaŋø noo tïïa jï Wuuö Jwøk na kar gïïa beyø bëët na tïïe jïra?",
                    "ID": "12"
                },
                {
                    "text": "Aani, køøŋ nyïïomøki ocïba ki ya athöödhi na muuy jï Wuuö Jwøk naa pwøya eni kiper mana piem aani.",
                    "ID": "13"
                },
                {
                    "text": "Gïïa kööŋa kiperge jï Wuuö Jwøk ocïba ni jiye bëët nutö.",
                    "ID": "14"
                },
                {
                    "text": "Wuuö Jwøk thøø mar jiye jwøre jwørø.",
                    "ID": "15"
                },
                {
                    "text": "Wui Wuuö Jwøk, ka adïëri møn, aana dhaanhnhï; aana dhaanhnhï møn, ni aana o dhaaŋ wø tïny ïïni; aana pädï wøk ki yi thøø.",
                    "ID": "16"
                },
                {
                    "text": "Olämi mar dwøk met ec ocïba jïrï, ni cwøla nyeŋŋï, ï na Wuuö Jwøk.",
                    "ID": "17"
                },
                {
                    "text": "Gïïa kööŋa kiperge jï Wuuö Jwøk ocïba ni jiye bëët nutö,",
                    "ID": "18"
                },
                {
                    "text": "ni wa ena dï kal mar Øt Wuuö Jwøk, na en dï Jerucalem. Alëluya, pwøc en jï Wuuö Jwøk!",
                    "ID": "19"
                }
            ]
        },
        {
            "ID": "OT:PSA.117",
            "name": "Dut Pwøc 117",
            "song": "Dudi 117",
            "author": "",
            "text": [
                {
                    "title": "Duut Mo Köömma Jiy Bëët Nee Wuuö Jwøk Pwøcge",
                    "text": "U na wïth juurre bëët, pwøyu Wuuö Jwøk; u na dïbwör bäre, pwøyu eni;",
                    "ID": "1"
                },
                {
                    "text": "kiper Wuuö Jwøk mëër ki øøni ki mëër mo dwøŋ mo ba jøøl, ni ö adïëri mare ni bëëde na bäre bäre. Alëluya, pwøc en jï Wuuö Jwøk!",
                    "ID": "2"
                }
            ]
        },
        {
            "ID": "OT:PSA.118",
            "name": "Dut Pwøc 118",
            "song": "Dudi 118",
            "author": "",
            "text": [
                {
                    "title": "Duut Mo Pwøca Jwøk Kiper Gïïa Tïïe Ki Køør Beenynye",
                    "text": "Dwøgu met ec jï Wuuö Jwøk, kiper eni beer, ni mëër mare ni wø ba jøøl bëëdö na bäre bäre.",
                    "ID": "1"
                },
                {
                    "text": "Beerra man kö jø Icrielli, ni «Mëër mare ni wø ba jøøl bëëdö na bäre bäre.»",
                    "ID": "2"
                },
                {
                    "text": "Beerra man kö jø dhi øt Aranni, ni «Mëër mare ni wø ba jøøl bëëdö na bäre bäre.»",
                    "ID": "3"
                },
                {
                    "text": "Beerra man kö jø wø lwäär ki Wuuö Jwøk, ni «Mëër mare ni wø ba jøøl bëëdö na bäre bäre.»",
                    "ID": "4"
                },
                {
                    "text": "Aana jwöŋö dëër Wuuö Jwøk kanya ena yïth gïï mo leth, ni wïny mara ni mooc a ki bëëtö mo beer.",
                    "ID": "5"
                },
                {
                    "text": "Wuuö Jwøk ena kura naa ba lwäyi. ?Aŋø, dhaanhø jaak, agïnaŋø noo tïïe dëëra?",
                    "ID": "6"
                },
                {
                    "text": "Wuuö Jwøk ena kura, ni beeye dïkunyi mara; kiper manøgønø, nyïïmänna jooda joodø ni geno böötö.",
                    "ID": "7"
                },
                {
                    "text": "Beerra eni ki man bëët dhaanhe ni ree ee kan buut Wuuö Jwøk, ki man bëëde ni eni ŋäätha dhaanhø.",
                    "ID": "8"
                },
                {
                    "text": "Beerra eni ki man bëët dhaanhe ni ree ee kan buut Wuuö Jwøk, ki man bëëde ni eni ŋäätha kwääri.",
                    "ID": "9"
                },
                {
                    "text": "Wïth juurre bëët aana cielge dïër, 'ba ki køør nyeŋ Wuuö Jwøk gena raanynya.",
                    "ID": "10"
                },
                {
                    "text": "Aana cielge dïër, aana cielge dïër møn; 'ba ki køør nyeŋ Wuuö Jwøk gena raanynya.",
                    "ID": "11"
                },
                {
                    "text": "Aana cielge dïër kaawat man wø tïïc kïci, 'ba gena nibäc kaamar maa koodhi, ni raanynya geni ki køør nyeŋ Wuuö Jwøk.",
                    "ID": "12"
                },
                {
                    "text": "Gena nyänh bääta døc ni tïma naa many ka böötö, 'ba Wuuö Jwøk aana kønye.",
                    "ID": "13"
                },
                {
                    "text": "Wuuö Jwøk beeye teek mara, ni bee eni na cäŋŋa ki duut, ni tïme na pïëmi mara.",
                    "ID": "14"
                },
                {
                    "text": "Kwöŋŋö man wø kwöŋŋö ki met ec kiper pïëm man wø piem jiy ki gø en, wïnyö yïth oduŋkaare mo jic Wuuö Jwøk, ni jøw köö, ni «Wuuö Jwøk bade teek ni këëdö ki leny mo teek;",
                    "ID": "15"
                },
                {
                    "text": "Wuuö Jwøk teek bade dwøŋ døc; Wuuö Jwøk bade teek ni këëdö ki leny mo teek.»",
                    "ID": "16"
                },
                {
                    "text": "Aani, a ba thøw, 'ba a bëëdö naa kwøw, ni cara tïïe mo Wuuö Jwøk.",
                    "ID": "17"
                },
                {
                    "text": "Wuuö Jwøk aana pwönynye døc ki pwöc mo leth, 'ba a käre wëëk thøø.",
                    "ID": "18"
                },
                {
                    "text": "Japu dhøk käälle jïra mo wø døny jic Wuuö Jwøki ki yïthge, kiper naa dønya ki yïthge, nee met ec dwøga jï Wuuö Jwøk.",
                    "ID": "19"
                },
                {
                    "text": "Man beeye dhi kal mar Øt Wuuö Jwøk, man wø døny jic Wuuö Jwøki ki yie.",
                    "ID": "20"
                },
                {
                    "text": "Wui Wuuö Jwøk, met ec duua duuö jïrï kiper mana wïnynyï mara, ni tïmï ni ïïna pïëmi mara.",
                    "ID": "21"
                },
                {
                    "text": "Kïdi mana kwier dïgëëte atïmö na kïn gøøt mana pere letha eni na mak øtø;",
                    "ID": "22"
                },
                {
                    "text": "gïnögø beeye gïna tïïc Wuuö Jwøki, na tïmö na gïn mo rëëma ec ki nyeŋŋø.",
                    "ID": "23"
                },
                {
                    "text": "Dïcäŋi beeye dïcäŋ mana cïp Wuuö Jwøki kur keere; beerra man kanynyø ni mïn yïthø ki gø.",
                    "ID": "24"
                },
                {
                    "text": "Wui Wuuö Jwøk, wa kwaya ïïni, piem waani; wui Wuuö Jwøk, wa kwaya ïïni, nee gïï wø tïïcwa thurge karge.",
                    "ID": "25"
                },
                {
                    "text": "Gwïëth en jï ŋato ööi ki nyeŋ Wuuö Jwøk! Wa gwïëtha uuni ki yi Øt Wuuö Jwøk.",
                    "ID": "26"
                },
                {
                    "text": "Wuuö Jwøk beeye Jwøk møn, ni bee eni na mooc øøni ki tar. Olämme moo cïp dïcäŋ man wø wøør Jwøk yie wär twöyu ki thøøli, ni kälu geni buut gïn wø cïp olämme bääte.",
                    "ID": "27"
                },
                {
                    "text": "Beeye ï na Jwøk mara, met ec duua duuö jïrï; beeye ï na Jwøk mara, nyeŋŋï tïŋa maal.",
                    "ID": "28"
                },
                {
                    "text": "Dwøgu met ec jï Wuuö Jwøk, kiper eni beer, ni mëër mare ni wø ba jøøl bëëdö na bäre bäre.",
                    "ID": "29"
                }
            ]
        },
        {
            "ID": "OT:PSA.119",
            "name": "Dut Pwøc 119",
            "song": "Dudi 119",
            "author": "",
            "text": [
                {
                    "title": "Duut Mo Pwøca Jwøk Kiper Ciik Moe",
                    "text": "Gwïëth en bäät jø wø bëëtö marge thïïŋ, jø wø cäädhi ki køør ciik mo Wuuö Jwøk.",
                    "ID": "1"
                },
                {
                    "text": "Gwïëth en bäät jø wø gwøk ciik Wuuö Jwøk, ni wø many eni ki cwïnyge bäre.",
                    "ID": "2"
                },
                {
                    "text": "Jøøgø bäŋ gïn mo raac mo tïïcge, 'ba ge caatha jööre.",
                    "ID": "3"
                },
                {
                    "text": "Wui Wuuö Jwøk, pwöc moi acïpï nee gwøkwa na karge.",
                    "ID": "4"
                },
                {
                    "text": "Gïna manynya keere beeye ki man bëëda naa gwøga ciik moï cooth.",
                    "ID": "5"
                },
                {
                    "text": "Kany wø cäda kiper ciik moï, wïïa ba lääy.",
                    "ID": "6"
                },
                {
                    "text": "Kanyo kwanya luup ŋøl moï na näk adïëri, ïïno pwøa ki cwïny mo thïïŋ.",
                    "ID": "7"
                },
                {
                    "text": "Aani, ciik moï gwøa gwøø; kär a weyï na bäre bäre.",
                    "ID": "8"
                },
                {
                    "text": "?Aŋø, wøpe bëëtö marge ogwøkge gø nidïï? Bëëtö marge ogwøkge ki køør luummï.",
                    "ID": "9"
                },
                {
                    "text": "Ï yaa manynyø ki cwïnya bäre; kär a wëëk gaan wøk ki ri ciik moï.",
                    "ID": "10"
                },
                {
                    "text": "Luummï yaa kan cwïnya, kiper naa ba bääya dëërï.",
                    "ID": "11"
                },
                {
                    "text": "Wui Wuuö Jwøk, pwøc en jïrï; pwöny aani ki ciik moï.",
                    "ID": "12"
                },
                {
                    "text": "Luup ŋøl moï bëët wø køba købø ki dhaa.",
                    "ID": "13"
                },
                {
                    "text": "A wø bëëdö ni yia met ki man cäädha køør ciik moï, naa caala dhaanhø mo yie omïnnö ki jap kwärö.",
                    "ID": "14"
                },
                {
                    "text": "A wø cädö bäät pwöc moï, ni bëëda naa lääŋŋa jöörï.",
                    "ID": "15"
                },
                {
                    "text": "A bëëdö ni yia met ki ciik moï, ni wïïa ba wïl ki luummï.",
                    "ID": "16"
                },
                {
                    "text": "Tïïï ki gïï mo beyø jïra, a na dhaanhnhï, naa bëëda naa kwøw ni gwøa luummï.",
                    "ID": "17"
                },
                {
                    "text": "Jap nyeŋŋa, nee gïïa näk rëëma ec ri pwöc moï nee jooda.",
                    "ID": "18"
                },
                {
                    "text": "Aani, a bëëdö ni aana wëëllö bäät pinyi en; kär ciik moï kanï ki aani.",
                    "ID": "19"
                },
                {
                    "text": "Cwïnya bëëdö ni ena køør luup ŋøl moï, naa bëëdö naa lääŋŋa geni ki yïth nïne bëët.",
                    "ID": "20"
                },
                {
                    "text": "Jø okiera, na no ocienø, wø joogï jooø, jø wø gaa wøk ki ri ciik moï.",
                    "ID": "21"
                },
                {
                    "text": "Daak ajøøŋ ka ataa bääta, kiper ciik moï yaa gwøø.",
                    "ID": "22"
                },
                {
                    "text": "Këël ni näk kwääri bëëdö ni ge waya nyeŋŋa, a na dhaanhnhï, a poot bëëdö naa cädö bäät ciik moï.",
                    "ID": "23"
                },
                {
                    "text": "Met ec wø jooda ka ri ciik moï, ni beeye geni ni wø pwöny aani.",
                    "ID": "24"
                },
                {
                    "text": "Aano ränynyö naa bëëdö yi tør; 'ba cäŋ a mooyø ki kwøw ki køør luummï.",
                    "ID": "25"
                },
                {
                    "text": "Gïïa tïïa bëët acaana, ni løgï mara jïra; pwöny aani ki ciik moï.",
                    "ID": "26"
                },
                {
                    "text": "Mooc aani ki leec wïc, nee tiet pwöc moï kwanya, naa cäda kiper tïïe moï na näk rëëma ec.",
                    "ID": "27"
                },
                {
                    "text": "Aani bääta apädhö ki kïmmö; døøc a mo teek ki køør luummï.",
                    "ID": "28"
                },
                {
                    "text": "Tïïc aani ni kara bäär ki bëët tööt, ni pwönynyï aani ki ciik moï ki køør mëër marï.",
                    "ID": "29"
                },
                {
                    "text": "Aani jöör adïëri yaa jierø, ni cwïnya yaa cïp køør luup ŋøl moï.",
                    "ID": "30"
                },
                {
                    "text": "Wui Wuuö Jwøk, a bëëdö ni aano göök ri ciik moï; kär dee ŋat lää wïïa.",
                    "ID": "31"
                },
                {
                    "text": "Aano cäädhi køør ciik moï kiper mana tïïyï cwïnya ni leer.",
                    "ID": "32"
                },
                {
                    "text": "Wui Wuuö Jwøk, pwöny aani ki man cäädha køør ciik moï, nee gwøa na bäre bäre.",
                    "ID": "33"
                },
                {
                    "text": "Mooc aani ki leec wïc, nee ciik moï gwøa, ni bëëtge ni yaa gwøø ki cwïnya bäre.",
                    "ID": "34"
                },
                {
                    "text": "Bwøth aani ki jöör ciik moï, kiper a bëëdö ni yia met ki ge.",
                    "ID": "35"
                },
                {
                    "text": "Løø cwïnya køør ciik moï, ni paa køør jap kwär.",
                    "ID": "36"
                },
                {
                    "text": "Män nyeŋŋa ki raŋ gïï mo oballe jaak, ni cäŋï a mooyø ki kwøw ki køør luummï.",
                    "ID": "37"
                },
                {
                    "text": "Wëëk luummï thur kare jïra, a na dhaanhnhï, kiper niï lwäär.",
                    "ID": "38"
                },
                {
                    "text": "Daak ajøøŋ bääta mana lwäära ki gø, kiper luup ŋøl moï beege karge.",
                    "ID": "39"
                },
                {
                    "text": "Ka adïëri møn, a bëëdö naa lääŋŋa pwöc moï; cäŋ a mooyø ki kwøw ki køør adïëri marï.",
                    "ID": "40"
                },
                {
                    "text": "Wui Wuuö Jwøk, beerra man nyoothï mëër marï ni wø ba jøøl jïra, ni piemï aani ki køør luummï.",
                    "ID": "41"
                },
                {
                    "text": "Køøre nø, a jïtö ki gïn mo løøa løø jï jø wø jøøŋ aani, kiper luummï yaa gum cwïnya.",
                    "ID": "42"
                },
                {
                    "text": "Kär luum adïëri daagï dhaa, kiper a ŋäätha luup ŋøl moï.",
                    "ID": "43"
                },
                {
                    "text": "Ni ö ciiki moï ni bëëde naa gwøga geni, ni gwøa geni na bäre bäre;",
                    "ID": "44"
                },
                {
                    "text": "ni bëëda naa cäädhi ka kany mo leer, kiper man wø bëëda naa manynya pwöc moï.",
                    "ID": "45"
                },
                {
                    "text": "Ciik moï ocaana jï nyeye, ni wïïa ba laay.",
                    "ID": "46"
                },
                {
                    "text": "Aani, a bëëdö ni yia met ki ciik moï, na mëëra ki geni.",
                    "ID": "47"
                },
                {
                    "text": "A bëëdö naa wøøra ciik moï na mëëra ki ge, ni bëëda naa cädö bäätge.",
                    "ID": "48"
                },
                {
                    "text": "Par wïïï ki luumma caanï jïra, a na dhaanhnhï, ni beeye luumma mooyï aani ki ŋäädhe ki køøre.",
                    "ID": "49"
                },
                {
                    "text": "Gïn wø cøm cwïnya kany wø ena yïth gïï mo leth beeye en: a wø mooyï mooø ki kwøw ki køør luummï.",
                    "ID": "50"
                },
                {
                    "text": "Jø atöör bëëdö ni buua aani døc kiree, 'ba a bäŋ wø gaa wøk ki ri ciik moï.",
                    "ID": "51"
                },
                {
                    "text": "Wui Wuuö Jwøk, a bëëdö naa lääŋŋa luup moa ŋølï ya acääŋŋe cøøn, ni bëëtge ni ge cøma cwïnya.",
                    "ID": "52"
                },
                {
                    "text": "Yia aliel døc kaamar maac ki jø raay, ge na kwier ciik moï.",
                    "ID": "53"
                },
                {
                    "text": "Ciik moï bëëdö na dudi jïra, kany bëëda yie en ni aana wëëllö.",
                    "ID": "54"
                },
                {
                    "text": "Wui Wuuö Jwøk, a wø bëëdö naa lääŋŋa nyeŋŋï ki dï wäär, ni bëëda naa gwøga ciik moï.",
                    "ID": "55"
                },
                {
                    "text": "Bëëtö mara beeye en: a bëëdö naa gwøga pwöc moï.",
                    "ID": "56"
                },
                {
                    "text": "Wui Wuuö Jwøk, beeye ï na kura; aana kööŋ ki man gwøa luupï.",
                    "ID": "57"
                },
                {
                    "text": "A kwaya ïïni ki cwïnya bäre; nyooth mëër marï jïra ki køør luummï.",
                    "ID": "58"
                },
                {
                    "text": "Aana cädö kiper bëëtö mara; køøre raa aløøa ki man cäädha køør ciik moï.",
                    "ID": "59"
                },
                {
                    "text": "Aana laar läät bäät ciik moï, naa kär ruu ki man gwøa ge.",
                    "ID": "60"
                },
                {
                    "text": "Jøøa reyø aana cekge ka abïëp, 'ba wïïa kär wïl ki ciik moï.",
                    "ID": "61"
                },
                {
                    "text": "Ki dhöör wäär a wø ööa maal naa dwøga met ec jïrï kiper luup ŋøl moï na näk adïëri.",
                    "ID": "62"
                },
                {
                    "text": "Aana nyawat jø wø lwäär ki ïïni bëët, jø wø caath køør pwöc moï.",
                    "ID": "63"
                },
                {
                    "text": "Wui Wuuö Jwøk, mëër marï ni wø ba jøøl, piny päŋ ki gø bäre; pwöny aani ki ciik moï.",
                    "ID": "64"
                },
                {
                    "text": "Wui Wuuö Jwøk, ïïna bëëdö niï tïïya gïï mo beyø jïra, a na dhaanhnhï, ki køør luummï.",
                    "ID": "65"
                },
                {
                    "text": "Pwöny aani nee wïïa tïme ni leer, nee gïna beer ki gïna raac jiera, kiper a bëëdö naa ŋäätha ciik moï.",
                    "ID": "66"
                },
                {
                    "text": "Kanya pooda ni gïïa leth kära jwørø, aano gaa wøk; 'ba ennø, a bëëdö ni luummï yaa gwøø.",
                    "ID": "67"
                },
                {
                    "text": "Wui Wuuö Jwøk, ï beer ni tïïe moï beyø; pwöny aani ki ciik moï.",
                    "ID": "68"
                },
                {
                    "text": "Jø atöör aana rwøthge jaak ki luup tööt, 'ba a bëëdö naa gwøga pwöc moï ki cwïnya bäre.",
                    "ID": "69"
                },
                {
                    "text": "Ge bëëdö ni cwïnyge teek, 'ba aani, a bëëdö ni yia met ki ciik moï.",
                    "ID": "70"
                },
                {
                    "text": "Mana jwøra gïï mo leth atïmö na gïn mo beer kipera, kiper nee ciik moï kwanya.",
                    "ID": "71"
                },
                {
                    "text": "Ciik moa caanï ki dhiï perge leth jïra, ni kaala warkey ki gwet-bïrö mo ba kwaan.",
                    "ID": "72"
                },
                {
                    "text": "Aana cwääyï ki cerï ni këëllï tiera piny; mooc a ki leec wïc nee ciik moï kwanya.",
                    "ID": "73"
                },
                {
                    "text": "Jø wø lwäär ki ïïni, bëëtö mara ojootge ni mïn yïthge, kiper a ŋäätha luummï.",
                    "ID": "74"
                },
                {
                    "text": "Wui Wuuö Jwøk, ŋääa ni luup ŋøl moï beege karge, ni ŋääa ni marï beeye adïëri na wëëgï aani jwør gïï mo leth.",
                    "ID": "75"
                },
                {
                    "text": "Beerra man ö mëërri marï ni wø ba jøøl ni cøm cwïnya, ki køør luummï na caanï jïra, a na dhaanhnhï.",
                    "ID": "76"
                },
                {
                    "text": "Beerra man nyoothï mëër marï jïra, kiper naa kwøa, kiper yia mïnni ka ciik moï.",
                    "ID": "77"
                },
                {
                    "text": "Beerra man lää wïth jø atöör, kiper na katge dhaa ki jap tööt; 'ba aani, a bëëdö naa cädö bäät pwöc moï.",
                    "ID": "78"
                },
                {
                    "text": "Beerra man ö jø wø lwäär ki ïïni ni duuge baŋa, jø wø ŋäc ciik moï.",
                    "ID": "79"
                },
                {
                    "text": "Beerra man gwøa ciik moï ki cwïnya bäre, nee wïïa ba lääe.",
                    "ID": "80"
                },
                {
                    "text": "Aana ööl naa koora man piemï aani; 'ba a poot bëëdö naa ŋäätha luummï.",
                    "ID": "81"
                },
                {
                    "text": "Waŋa atal jöö køør luummï, ni kööa, na «?A yi wäne noo cømï cwïnya?»",
                    "ID": "82"
                },
                {
                    "text": "Këël na tïma kaamar opïr pïën mo oraany jïrö, wïïa kär wïl ki ciik moï.",
                    "ID": "83"
                },
                {
                    "text": "?A këël kany mo nyïëdi nø noo bëëda, a na dhaanhnhï, naa kurö? ?Na yi wäne noo ŋølï luup bäät jø wø caan aani?",
                    "ID": "84"
                },
                {
                    "text": "Jø atöör gena kunyö ki buri kipera, jø wø ba caath køør ciik moï.",
                    "ID": "85"
                },
                {
                    "text": "Ciik moï bëët beege adïëri; køny aani, kiper aana caange ki luup tööt.",
                    "ID": "86"
                },
                {
                    "text": "Dööŋŋa kany mo thiinh ki man 'näkge aani bäät piny, 'ba aani pwöc moï kära wiiø.",
                    "ID": "87"
                },
                {
                    "text": "Cäŋ a mooyø ki kwøw ki køør mëër marï ni wø ba jøøl; køøre ciik moï gwøa gwøø.",
                    "ID": "88"
                },
                {
                    "text": "Wui Wuuö Jwøk, luummï tiere okëët piny maal, ni bëëdö na bäre bäre.",
                    "ID": "89"
                },
                {
                    "text": "Adïëri marï bëëdö ni nut yïth beenhnhe bëët; piny acïbï kare ni teek, ni put bëëtö kare.",
                    "ID": "90"
                },
                {
                    "text": "Ki køør luup ŋøl moï, jammi bëët bëëdö kwörge këël dïcäŋi ennø, kiper jammi bëët bëënna ïïni.",
                    "ID": "91"
                },
                {
                    "text": "Doo na a kär bëëdö ni yia met ki ciik moï, a doo ränynyö ki gïïa jwøra na leth.",
                    "ID": "92"
                },
                {
                    "text": "Aani wïïa ba wïl ki pwöc moï na bäre bäre, kiper aana cäŋï mooyø ki kwøw ki køørge.",
                    "ID": "93"
                },
                {
                    "text": "Aana dhaanhnhï; piem aani, kiper man wø bëëda naa manynya pwöc moï.",
                    "ID": "94"
                },
                {
                    "text": "Jøøa reyø koora aani nee jwïëya raanyge, 'ba a bëëdö naa cädö bäät ciik moï.",
                    "ID": "95"
                },
                {
                    "text": "Ajooda ni jammi bëët da cuŋge, 'ba ciik moï bëëdö na bäre bäre.",
                    "ID": "96"
                },
                {
                    "text": "Wui Wuuö Jwøk, yia met ki ciik moï døc, naa bëëdö naa cädö bäätge ki yïth nïne bëët.",
                    "ID": "97"
                },
                {
                    "text": "Ciik moï a wø moocge mooø ki leec wïc mo kaala mar nyïïmänna, kiper ciik moøgø nutö buuta cooth.",
                    "ID": "98"
                },
                {
                    "text": "Aana tïmö ni wïïa leer naa kaala dïpööye 'moa bëët, kiper mana bëëda naa lääŋŋa gïïa caanï.",
                    "ID": "99"
                },
                {
                    "text": "Wïïa atïmö ni leer ni kaala wïth jøøa døøŋŋø, kiper pwöc moï yaa gwøø.",
                    "ID": "100"
                },
                {
                    "text": "Raa yaa mänö ki jïëth bëëtö moa reyø bëët, kiper nee luummï gwøa.",
                    "ID": "101"
                },
                {
                    "text": "A kär gaa wøk ki ri luup ŋøl moï, kiper beeye ïïni ki dëërï na pwöny aani.",
                    "ID": "102"
                },
                {
                    "text": "Luummï bëëdö ni met jïra døc, ni bëëde ni ŋweeth dhaa ni kaala maar kïc.",
                    "ID": "103"
                },
                {
                    "text": "Leec wïc wø jooda joodø ki køør ciik moï; kiper manøgønø, a män ki jïëth tööt bëët.",
                    "ID": "104"
                },
                {
                    "text": "Wui Wuuö Jwøk, luummï caala lamba mo meenya nyïma, ni bëëde ni caala tar mo meenya jööra.",
                    "ID": "105"
                },
                {
                    "text": "Aano nø kööŋ kiper naa cäädha køør luup ŋøl moï na näk adïëri, naa puta bëëtö naa tïïya geni cooth.",
                    "ID": "106"
                },
                {
                    "text": "Wui Wuuö Jwøk, aana cännö døc; 'ba cøm cwïnya ki køør luummï.",
                    "ID": "107"
                },
                {
                    "text": "Wui Wuuö Jwøk, wïny luumma man wø pwøa ïïni ki gø, ni pwönynyï aani ki køør luup ŋøl moï.",
                    "ID": "108"
                },
                {
                    "text": "A bëëdö yïthakic kwøw ki thøø cooth, 'ba wïïa bäŋ wø wïl ki ciik moï.",
                    "ID": "109"
                },
                {
                    "text": "Jøøa reyø aana cekge ka abïëp, 'ba a kär gaa wøk ri pwöc moï.",
                    "ID": "110"
                },
                {
                    "text": "Gïïa caanï atïmö na 'moa na bäre bäre, kiper beeye geni ni wø døøc cwïnya mo met.",
                    "ID": "111"
                },
                {
                    "text": "Cwïnya acïba køør ciik moï, kiper nee gwøa na bäre bäre këël aŋuun kwøw mara.",
                    "ID": "112"
                },
                {
                    "text": "A män ki jiy mo wïdö yïthakic acaare ariiø, 'ba a mëër ki ciik moï.",
                    "ID": "113"
                },
                {
                    "text": "Beeye ïïni ni wø kana raa buute, ni beeye ï na kwöt leny mara; naa bëëdö naa ŋäätha luummï.",
                    "ID": "114"
                },
                {
                    "text": "U jø wø tïïc gïï mo reyø, daagu rou buuta, kiper nee ciik mo Jwøk mara nee gwøa.",
                    "ID": "115"
                },
                {
                    "text": "Jøl aani ki køør luummï, kiper naa kwøa, ni kär niï wëëga ŋäädhe mara duunnö ki lään wïc bääta.",
                    "ID": "116"
                },
                {
                    "text": "Jøl aani, kiper naa piem, nee ciik moï wøøra cooth.",
                    "ID": "117"
                },
                {
                    "text": "Jø wø gaa wøk bëët ri ciik moï kwierï kwierø, kiper cwøk moge bäŋ gïn duue.",
                    "ID": "118"
                },
                {
                    "text": "Jøøa reyø bäät piny bëët wø wetï wøk kaamar juu; kiper manøgønø, a mëër ki ciik moï.",
                    "ID": "119"
                },
                {
                    "text": "Dëëra atïmö ni kwanynyi kiper mana lwäya ki ïïni, naa bëëdö naa lwäär ki luup ŋøl moï.",
                    "ID": "120"
                },
                {
                    "text": "Aani luup wø ŋøla ŋølø na karge, naa tïïya adïëri; kär a wiiï ceŋ jø wø thiel aani piny.",
                    "ID": "121"
                },
                {
                    "text": "Gwøk aani, a na dhaanhnhï, naa jïta ki bëëtö mo beer; män jø atöör naa ba thielge piny.",
                    "ID": "122"
                },
                {
                    "text": "Waŋa atal jöö naa koora pïëm marï, ki luummï na beer.",
                    "ID": "123"
                },
                {
                    "text": "Gïïo tïïyï jïra, a na dhaanhnhï, tïïyï ki køør mëër marï ni wø ba jøøl, ni pwönynyï aani ki ciik moï.",
                    "ID": "124"
                },
                {
                    "text": "Aana dhaanhnhï; mooc aani ki leec wïc, kiper nee tiet ciik moï nee ŋääa.",
                    "ID": "125"
                },
                {
                    "text": "Wui Wuuö Jwøk, beeye kar tïïc marï gø ennø, kiper jiy ciik moï aŋølge.",
                    "ID": "126"
                },
                {
                    "text": "'Ba ka adïëri møn, aani a mëër ki ciik moï, ni kaala warkey, këël warkey mana tøŋ.",
                    "ID": "127"
                },
                {
                    "text": "Kiper manøgønø, a bëëdö ni aano jïëy ni pwöc moï bëët beege karge, ni bëëda naa män ki jïëth tööt bëët.",
                    "ID": "128"
                },
                {
                    "text": "Ciik moï rëëma ec; kiper manøgønø, geni gwøa gwøø.",
                    "ID": "129"
                },
                {
                    "text": "Ki man kwany tiet luupï cïpö ki tar, ni cïpö ki leec wïc jï jøøa näk poot bäŋ gïn ŋäcge.",
                    "ID": "130"
                },
                {
                    "text": "A bëëdö ni aano wär ni dhaa yaa ŋaamø, naa lääŋŋa ciik moï.",
                    "ID": "131"
                },
                {
                    "text": "Luu wïïï baŋa ni nyoothï mëër marï jïra, kaawat man wø tïïyï jï jø wø mëër ki ïïni.",
                    "ID": "132"
                },
                {
                    "text": "Bwøth aani ki køør luummï, naa ba bööt raayi.",
                    "ID": "133"
                },
                {
                    "text": "Käl aani wøk ceŋ jø wø thiel jiy piny, kiper nee pwöc moï gwøa.",
                    "ID": "134"
                },
                {
                    "text": "Wëëk tac täärnyïmï rieny bääta, a na dhaanhnhï en, ni pwönynyï aani ki ciik moï.",
                    "ID": "135"
                },
                {
                    "text": "Pï nyeŋŋa bëëdö ni lwöra piny kaamar pï naam, kiper jiy bëëdö ni ciik moï ba gwøkge.",
                    "ID": "136"
                },
                {
                    "text": "Wui Wuuö Jwøk, ï bëëdö ni marï beer, ni luup ŋøl moï thïïŋ.",
                    "ID": "137"
                },
                {
                    "text": "Ciik moa cïpï beyø, ni beege ciik ma adïëri døc.",
                    "ID": "138"
                },
                {
                    "text": "Aana këëyö na bäre bäre, kiper mana ö nyïïmänna na wecge luummï.",
                    "ID": "139"
                },
                {
                    "text": "Luummï tøŋ ni caala gïn mo otwønø, ni bëëda, a na dhaanhnhï, naa mëër ki gø.",
                    "ID": "140"
                },
                {
                    "text": "A bëëdö ni kara thiinh ni aano taaø, 'ba wïïa ba wïl ki pwöc moï.",
                    "ID": "141"
                },
                {
                    "text": "Bëënynyö marï beeye bëënynyö mo bëëdö na bäre bäre, ni ciik moï beege adïëri.",
                    "ID": "142"
                },
                {
                    "text": "Gïï mo leth aö bääta, ni bëëda naa rämö, 'ba a poot bëëdö ni yia met ki ciik moï.",
                    "ID": "143"
                },
                {
                    "text": "Ciik moï bëëdö na adïëri na bäre bäre; mooc aani ki leec wïc naa bëëda naa kwøw.",
                    "ID": "144"
                },
                {
                    "text": "Wui Wuuö Jwøk, a jwöŋö dëërï ki cwïnya bäre; wïny mara; aani ciik moï gwøa gwøø.",
                    "ID": "145"
                },
                {
                    "text": "A jwöŋö dëërï; piem aani; aani ciik moï gwøa gwøø.",
                    "ID": "146"
                },
                {
                    "text": "A wø ööa maal ni øw poodi ni kwaa ïïni, naa ŋäätha luup moï.",
                    "ID": "147"
                },
                {
                    "text": "Nyeŋŋa lwieny ki wäär bäre, naa bëëdö naa cädö bäät luup moï.",
                    "ID": "148"
                },
                {
                    "text": "Wui Wuuö Jwøk, wïny dwøra ki køør mëër marï ni wø ba jøøl, ni cäŋï a mooyø ki kwøw ki køør luup ŋøl moï.",
                    "ID": "149"
                },
                {
                    "text": "Jø wø caath køør gïï mo reyø, gena nyänhnhö; geni karge bäyö ki ciik moï.",
                    "ID": "150"
                },
                {
                    "text": "Wui Wuuö Jwøk, ï bëëdö ni karï cään, ni ciik moï bëët beege adïëri.",
                    "ID": "151"
                },
                {
                    "text": "Kanya kwanya ciik moï kany mo bäär, aŋääa ni tietge okëët piny na bäre bäre.",
                    "ID": "152"
                },
                {
                    "text": "Neen caannø mara ni kønyï aani, kiper wïïa bäŋ wø wïl ki ciik moï.",
                    "ID": "153"
                },
                {
                    "text": "Ŋun aani ni piemï aani, ni cäŋï a mooyø ki kwøw ki køør luummï.",
                    "ID": "154"
                },
                {
                    "text": "Jøøa reyø karge bäär ki pïëm man wø piem jiy ki gø, kiper ciik moï ba manyge.",
                    "ID": "155"
                },
                {
                    "text": "Wui Wuuö Jwøk, mëër marï dwøŋ; cäŋ a mooyø ki kwøw ki køør luup ŋøl moï.",
                    "ID": "156"
                },
                {
                    "text": "Jø wø caan aani ki jø wø män ki aani thööth, 'ba a bäŋ wø gaa wøk ki ri ciik moï.",
                    "ID": "157"
                },
                {
                    "text": "Jø wø tïïö ki gïï mo reyø ki piny raŋŋa naa ba many dëëtge, kiper luummï bäŋ wø gwøkge.",
                    "ID": "158"
                },
                {
                    "text": "Wui Wuuö Jwøk, raŋ mëër man mëëra ki pwöc moï ki gø en; cäŋ a mooyø ki kwøw ki køør mëër marï ni wø ba jøøl.",
                    "ID": "159"
                },
                {
                    "text": "Luup moï bëët beege adïëri; luup ŋøl moï na beyø bëët bëëdö na bäre bäre.",
                    "ID": "160"
                },
                {
                    "text": "Kwääri a caange caannø ki gïn mo bäŋ tiere, 'ba a bëëdö naa wøøra luupï ki yi cwïnya.",
                    "ID": "161"
                },
                {
                    "text": "Yia wø mïnni ka luummï kaawat man wø mïn yi ŋat mo o ojïtö ki jap twëër mo thööth.",
                    "ID": "162"
                },
                {
                    "text": "A män ki tööt, ni yia raac ki gø døc; 'ba a mëër ki ciik moï.",
                    "ID": "163"
                },
                {
                    "text": "Ï wø pwøa pwøø ki kwöre abïriiø ki yi cäŋ kiper luup ŋøl moï na beyø.",
                    "ID": "164"
                },
                {
                    "text": "Jø wø mëër ki ciik moï, jïge da jwöm mo päl ki cwïnyge, ni ge bëëdö ni bäŋ gïn mo cwaany tietge.",
                    "ID": "165"
                },
                {
                    "text": "Wui Wuuö Jwøk, a bëëdö naa koora ïïni naa piemï, naa bëëdö naa kïtha ciik moï bäät tïïc.",
                    "ID": "166"
                },
                {
                    "text": "A bëëdö naa gwøga ciik moï, naa mëër ki geni døc.",
                    "ID": "167"
                },
                {
                    "text": "A bëëdö naa gwøga pwöc moï ki ciik moï, kiper bëëtö mara bäre ŋäyï.",
                    "ID": "168"
                },
                {
                    "text": "Wui Wuuö Jwøk, beerra man wïnynyï oduuc kwac mara; mooc aani ki leec wïc ki køør luummï.",
                    "ID": "169"
                },
                {
                    "text": "Beerra man wïnynyï kwac mara, ni piemï aani ki køør luummï.",
                    "ID": "170"
                },
                {
                    "text": "Beerra man ö dhaa ni pwøc ïïni, kiper man wø pwönynyï aani ki ciik moï.",
                    "ID": "171"
                },
                {
                    "text": "Beerra man wära ki duut kiper luummï, kiper ciik moï bëët beyø.",
                    "ID": "172"
                },
                {
                    "text": "Beerra man bëëdï ni riï iï jiiŋŋø ki man kønyï aani, kiper pwöc moï yaa jierø.",
                    "ID": "173"
                },
                {
                    "text": "Wui Wuuö Jwøk, a bëëdö naa lääŋŋa ïïni naa piemï; met ec wø jooda ka ri ciik moï.",
                    "ID": "174"
                },
                {
                    "text": "Beerra man bëëda naa kwøw kiper nee ï wø pwøa, ni bëët luup ŋøl moï ni køønynya aani.",
                    "ID": "175"
                },
                {
                    "text": "Aana bëëdö naa thääyö kaamar diel mo orwäänyö, many aani, a na dhaanhnhï, kiper wïïa bäŋ wø wïl ki ciik moï.",
                    "ID": "176"
                }
            ]
        },
        {
            "ID": "OT:PSA.120",
            "name": "Dut Pwøc 120",
            "song": "Dudi 120",
            "author": "Manøgø beeye duut wääth man wø wär ni jøw iitha thuur ni jøw cøøa Øt Wuuö Jwøk.",
            "text": [
                {
                    "title": "Duut Mo Kwaca Jwøk Nee Dhaanhnhe Pieme",
                    "text": "Aana jwöŋö dëër Wuuö Jwøk kanya ena yïth gïï mo leth, ni ö eni ni wïny mara.",
                    "ID": "1"
                },
                {
                    "text": "Wui Wuuö Jwøk, piem aani ceŋ jø wø car tööt, ki ceŋ jø wø car cwøk.",
                    "ID": "2"
                },
                {
                    "text": "?Uuni ni wø car cwøk, gïno tägi dëëtu ŋäyu? Gïno tägi dëëtu beeye en:",
                    "ID": "3"
                },
                {
                    "text": "Athëëre mo ŋat leny mo dhøkge beth ki cuk mo wärri mo ba laar thøø opïï dëëtu.",
                    "ID": "4"
                },
                {
                    "text": "Bëëtö mara atïmö ni leth, ni tïme keda a bëëdö dï jø Möcak ki jø Këdar.",
                    "ID": "5",
                    "comment":"Jø Möcak ki jø Këdar beege wïth juurre mo kwörge bäyö ki po jø Icriel."
                },
                {
                    "text": "Aana bëëdö ki kany mo bäär dï jø wø män ki bëët-mëër.",
                    "ID": "6"
                },
                {
                    "text": "Aani a manynya bëët-mëër, 'ba kany wø cääna kiper bëëtmëër, ge manynya leny.\t ",
                    "ID": "7"
                }
            ]
        },
        {
            "ID": "OT:PSA.121",
            "name": "Dut Pwøc 121",
            "song": "Dudi 121",
            "author": "Manøgø beeye duut wääth man wø wär ni jøw iitha thuur ni jøw cøøa Øt Wuuö Jwøk.",
            "text": [
                {
                    "title": "Duut Mo Nyootha Gø Ni Beeye Wuuö Jwøk Ni Wø Koor Jiye",
                    "text": "A wø lwïthö ni neena kïte; ?aŋø, køny mara wø käl kaa ŋø?",
                    "ID": "1"
                },
                {
                    "text": "Køny mara wø käla baŋ Wuuö Jwøk, eni na cwääc maal ki piny.",
                    "ID": "2"
                },
                {
                    "text": "Eni tierï ba wëëk ceec; eni ni wø koor ïïni ba nanni.",
                    "ID": "3"
                },
                {
                    "text": "Eni ni wø koor jø Icriel ba nanni, ni eni bäŋ wø buti.",
                    "ID": "4"
                },
                {
                    "text": "Wuuö Jwøk beeye ni wø koor ïïni; Wuuö Jwøk beeye na gëëŋi marï.",
                    "ID": "5"
                },
                {
                    "text": "Ï ba 'näk cäŋŋi ki dïcäŋ, ni bäŋ gïn mo raac mo tägi dëërï ki dï wäär.",
                    "ID": "6"
                },
                {
                    "text": "Wuuö Jwøk ï di koorø dhøk gïï mo reyø bëët; eni jwïëy moï di koorø.",
                    "ID": "7"
                },
                {
                    "text": "Wuuö Jwøk ï di koorø kany wø aaï wøk paarï ki kany wø duuï paarï, kaa man bëëde ennø, këël bäre bäre. ",
                    "ID": "8"
                }
            ]
        },
        {
            "ID": "OT:PSA.122",
            "name": "Dut Pwøc 122",
            "song": "Dudi 122",
            "author": "Manøgø beeye duut Deebit, ni beeye duut wääth man wø wär ni jøw iitha thuur ni jøw cøøa Øt Wuuö Jwøk.",
            "text": [
                {
                    "title": "Duut Mo Kwaca Jwøk Kiper Nee Jerucalem Bëëde Ki Bëët-Mëër",
                    "text": "Yia atïmö ni met kanya kö jiyi ki aani, ni «Waa cøø Øt Wuuö Jwøk.»",
                    "ID": "1"
                },
                {
                    "text": "Wui Jerucalem, wa nut ennø, ni wa cuŋŋö dhi kiir marï.",
                    "ID": "2"
                },
                {
                    "text": "Jerucalem ogeerø na pääny mo dwala jiy na aciel,",
                    "ID": "3"
                },
                {
                    "text": "ni beeye kany wø ci wïth tuŋi mo jø Icriel yie, ni beege wïth tuŋi mo Wuuö Jwøk, nee met ec dwøkge jï Wuuö Jwøk, ki køør ciik mana no ocaanø jïge.",
                    "ID": "4"
                },
                {
                    "text": "Ni beeye kanya en wälu mar dhi øt Deebit yie, ni nyeya bëëdö bääte ni ŋøla luup.",
                    "ID": "5"
                },
                {
                    "text": "Lämu kiper Jerucalem nee bëëde ki bëët-mëër. Ï na Jerucalem, jø wø mëër ki ïïni, ge jïtö ki bëëtö mo beer.",
                    "ID": "6"
                },
                {
                    "text": "Jø wø bëëdö yi kiir marï, ge jïtö ki bëët-mëër, ni bëët jiyi no ogwøø yi kiir marï na teek.",
                    "ID": "7"
                },
                {
                    "text": "A cädö kiper nyïïmëëga ki nyïïawäätwa, ni kööa, ni «Ï na Jerucalem, bëëtmëër en jïrï.»",
                    "ID": "8"
                },
                {
                    "text": "Bëënynyö marï manynya manynyø, kiper nee Øt Wuuö Jwøk, Jwøk marø, nee bëëde. ",
                    "ID": "9"
                }
            ]
        },
        {
            "ID": "OT:PSA.123",
            "name": "Dut Pwøc 123",
            "song": "Dudi 123",
            "author": "Manøgø beeye duut wääth man wø wär ni jøw iitha thuur ni jøw cøøa Øt Wuuö Jwøk.",
            "text": [
                {
                    "title": "Duut Mo Kwaca Wuuö Jwøk Kiper Mëër Mare",
                    "text": "Ïïni ni wø bëëdö maal, nyeŋŋa ataa maal baŋï.",
                    "ID": "1"
                },
                {
                    "text": "Kaawat man wø ö jø tïïci wø neetge cer kwäärö marge, kaawat man wø ö dhaaŋ tïïci wø neet cer nyijø wø tïnynye, waani thuwø, wa neeta jïrï, ï na Wuuö Jwøk, Jwøk marwa, këël mano nyoothï mëër marï jïwa.",
                    "ID": "2"
                },
                {
                    "text": "Nyooth mëër marï jïwa, wui Wuuö Jwøk, nyooth mëër marï jïwa, kiper ajøøŋ mar jiy atïmö ni päl bäätwa.",
                    "ID": "3"
                },
                {
                    "text": "Waano ööl døc ka abuua mar jøøa no ojäŋ, ka ajøøŋ mar jø atöör. ",
                    "ID": "4"
                }
            ]
        },
        {
            "ID": "OT:PSA.124",
            "name": "Dut Pwøc 124",
            "song": "Dudi 124",
            "author": "Manøgø beeye duut Deebit, ni beeye duut wääth man wø wär ni jøw iitha thuur ni jøw cøøa Øt Wuuö Jwøk.",
            "text": [
                {
                    "title": "Duut Mo Pwøca Jwøk Kiper Na Piem Jiye Ceŋ Nyïïmän",
                    "text": "Doo na paa Wuuö Jwøk na en kurø, u jø Icriel, u doo köö na ennø,",
                    "ID": "1"
                },
                {
                    "text": "ni «Doo na paa Wuuö Jwøk na en kurø, kar kaace jøøa määnynyö baŋø,",
                    "ID": "2"
                },
                {
                    "text": "na näk yïthge oliel kaamar maac ki øøni, ø dige løønyø ni ø nëënö.",
                    "ID": "3"
                },
                {
                    "text": "Kar kaace ø doo tïmö kaamar jiy mo okøøl jwïïe, ni di wïthø dïdö kaamar jiy mo omwøny naammi,",
                    "ID": "4"
                },
                {
                    "text": "ni døø tïmö kaamar jiy mo okøøl odhänynyi.»",
                    "ID": "5"
                },
                {
                    "text": "Pwøc en jï Wuuö Jwøk, na kär ø wëëk geni nee ø jeecge ki lakge.",
                    "ID": "6"
                },
                {
                    "text": "Øøna päär wøk ceŋge kaamar wenyø mo pär wøk ka ya abïëp mo ocek ŋat dwaarri; abïëp atoor, ni päärø wøk.",
                    "ID": "7"
                },
                {
                    "text": "Køny marø wø käla baŋ Wuuö Jwøk, eni na cwääc maal ki piny. ",
                    "ID": "8"
                }
            ]
        },
        {
            "ID": "OT:PSA.125",
            "name": "Dut Pwøc 125",
            "song": "Dudi 125",
            "author": "Manøgø beeye duut wääth man wø wär ni jøw iitha thuur ni jøw cøøa Øt Wuuö Jwøk.",
            "text": [
                {
                    "title": "Duut Mo Cäänö Kaper Man Wø Ö Jwøki Wø Gwøk Jiye",
                    "text": "Jø wø bëëdö ni cwïnyge ege gum Wuuö Jwøk, ge bëëdö ni ge caala Kïn Dhayan, ni wø bëëdö kare na bäre bäre ni ba dak.",
                    "ID": "1"
                },
                {
                    "text": "Kaawat man bëët kïte ni Jerucalem ege ciel dïër en, Wuuö Jwøk jiye ee ciel dïër, kaa man bëëde ennø, këël bäre bäre.",
                    "ID": "2"
                },
                {
                    "text": "Akwöma mo ena ceŋ jøøa reyø ba ruu yïth ŋøøpa cïp Wuuö Jwøki jï jøøa beyø, kiper nee jøøa beyø tïïe mo reyø ba kwanyge.",
                    "ID": "3"
                },
                {
                    "text": "Wui Wuuö Jwøk, tïïï ki gïn mo beer jï jøøa beyø, jø wø bëëdö ni cwïnyge thïïŋ.",
                    "ID": "4"
                },
                {
                    "text": "'Ba jø wø gaa uutjïëthe moa reyø, geno riem Wuuö Jwøki wøk na aciel ki jø wø tïïc gïïa reyø. Bëët-mëër oen bäät jø Icriel. ",
                    "ID": "5"
                }
            ]
        },
        {
            "ID": "OT:PSA.126",
            "name": "Dut Pwøc 126",
            "song": "Dudi 126",
            "author": "Manøgø beeye duut wääth man wø wär ni jøw iitha thuur ni jøw cøøa Øt Wuuö Jwøk.",
            "text": [
                {
                    "title": "Duut Mo Pwøca Jwøk Kiper Mana Dwøk Jiye Poge",
                    "text": "Kanya ö Wuuö Jwøki na duu jø Dhayan moa no omaaø ki tøŋ, waana tïmö kede marwa lääk.",
                    "ID": "1",
                    "comment":"Dhayan beeye nyeŋ kïdi mana näk Øt Jwøk Mana Dwøŋ ogeer bääte Jerucalem. Ki kwör møøk Jerucalem di cwølø ni Dhayan."
                },
                {
                    "text": "Kar kaace waana ŋeethø ki ŋeethø mo dwøŋ døc, ni kwöŋwa ki met ec. 'Ba kar kaace wïth juurre aköö, ni «Wuuö Jwøk atïïö ki gïn mo dwøŋ kiper jø Dhayan.»",
                    "ID": "2"
                },
                {
                    "text": "Wuuö Jwøk atïïö ki gïn mo dwøŋ kiperwa møn, ni tïm yïthwa ni met.",
                    "ID": "3"
                },
                {
                    "text": "Wui Wuuö Jwøk, cäŋ bëëtö marwa dwøk kare, kaawat man wø ö køthi wø pääŋ yïth näpa no otal.",
                    "ID": "4"
                },
                {
                    "text": "Jø wø pïïdhö ni pï nyeŋge øya piny, geno kääö ni yïthge met.",
                    "ID": "5"
                },
                {
                    "text": "Ŋat wø ci wøk baŋ pïïdhö ni jwöŋö ni käära köödhi mo piidhe, oduu paayø ni yie met, ni käära ŋaaŋe. ",
                    "ID": "6"
                }
            ]
        },
        {
            "ID": "OT:PSA.127",
            "name": "Dut Pwøc 127",
            "song": "Dudi 127",
            "author": "Manøgø beeye duut Cølöman, ni beeye duut wääth man wø wär ni jøw iitha thuur ni jøw cøøa Øt Wuuö Jwøk.",
            "text": [
                {
                    "title": "Duut Mo Cäänö Kaper Jammi Moa Beyø Mo Wø Cïp Wuuö Jwøki",
                    "text": "Ni näk mo øtø ba geera Wuuö Jwøki, jø geer ööla dëëtge jaak; ni näk mo pääny ba koora Wuuö Jwøki, ŋat koor ööla dëëre jaak.",
                    "ID": "1"
                },
                {
                    "text": "U këël dou mööla wøk ka amöölla cøøn, ni tïïu këël dhöör wäär kiper nou jïtu ki jammi, u ööla rou jaak, kiper Wuuö Jwøk jø wø mëëre ki geni wø di mooø ki niine.",
                    "ID": "2"
                },
                {
                    "text": "Ka adïëri møn, Wuuö Jwøk bee eni ni wø mooc jiy ko obwöre, mo nywøl ka ec, ni cïbe na gwïëth.",
                    "ID": "3"
                },
                {
                    "text": "Obwöre mo wø nywøl dhaanhe ni eni poot thiinh laara kunynyö dëëre, ni caala athëëre mo ena cer ŋat leny.",
                    "ID": "4"
                },
                {
                    "text": "Meta yi ŋat mo jïre da obwöre mo thööth. Teeŋ ŋatøgø nø, eni ba bööti kany wø cääne ki nyïïmän moe kar løøk. ",
                    "ID": "5"
                }
            ]
        },
        {
            "ID": "OT:PSA.128",
            "name": "Dut Pwøc 128",
            "song": "Dudi 128",
            "author": "Manøgø beeye duut wääth man wø wär ni jøw iitha thuur ni jøw cøøa Øt Wuuö Jwøk.",
            "text": [
                {
                    "title": "Duut Mo Cäänö Kaper Gwïëth Man Wø Joot Ŋat Wø Bëëdö Ni Lwäära Wuuö Jwøk",
                    "text": "Gwïëth en jï jiy bëët mo wø bëëdö ni ge lwäära Wuuö Jwøk, ni beege jø wø caath jööre.",
                    "ID": "1"
                },
                {
                    "text": "Ki køør tïïc mano tïïyï, ïïno jïti ki cam, ni mïn yiï, ni tïm bëëtö marï ni beer.",
                    "ID": "2"
                },
                {
                    "text": "Cïïï otïmö kaamar jaath mo duunnö ki nyïëdi paarï, ni tïm obwöre moï ni thööth ya akaaŋ.",
                    "ID": "3"
                },
                {
                    "text": "Ka adïëri møn, manøgø beeye gwïëth, beeye gwïëth man wø joot ŋat wø bëëdö ni lwäära Wuuö Jwøk.",
                    "ID": "4"
                },
                {
                    "text": "Wuuö Jwøk ïïno gwïëdhe ki yi Dhayan, ni jootï bëëny Dhayan, eni na Jerucalem, ki yïth nïr kwøw moï bëët.",
                    "ID": "5"
                },
                {
                    "text": "Obwöre moo nywøl nyïïï jootï joodø. Bëët-mëër oen bäät jø Icriel. ",
                    "ID": "6"
                }
            ]
        },
        {
            "ID": "OT:PSA.129",
            "name": "Dut Pwøc 129",
            "song": "Dudi 129",
            "author": "Manøgø beeye duut wääth man wø wär ni jøw iitha thuur ni jøw cøøa Øt Wuuö Jwøk.",
            "text": [
                {
                    "title": "Duut Mo Kwaca Jwøk Nee Jø Wø Män Ki Dhayan Raanynyi",
                    "text": "Ø jø Icriel, ø doo köö na ennø, ni «Øøna caanni døc ki mana täk paaci cøøn.»",
                    "ID": "1"
                },
                {
                    "text": "Ka adïëri møn, øøna caanni døc ki mana täk paaci cøøn, 'ba ø kär böötö.",
                    "ID": "2"
                },
                {
                    "text": "Øøna tïmö kaamar jiy mo opwödö, mo dïŋäthge ocöötö, kaamar pwödhö mo okwuö.",
                    "ID": "3"
                },
                {
                    "text": "'Ba Wuuö Jwøk beer; øøna päde ceŋ jøøa reyø.",
                    "ID": "4"
                },
                {
                    "text": "Jø wø män ki Dhayan, beerra man døøge ŋäthge ni wïthge olääö.",
                    "ID": "5"
                },
                {
                    "text": "Beerra man tïmge ni caala luum mo otuy wïth uudi, ni wø laar talø ni poot kär døøŋŋø;",
                    "ID": "6"
                },
                {
                    "text": "ni wø ba løny ki nyaar, ni wø ba twöc na wïc.",
                    "ID": "7"
                },
                {
                    "text": "'Ba jø wø cør buutge, kär nee ge köö, ni «Gwïëth Wuuö Jwøk en bäätu.» Ni ba köge thuwø, ni «Wa gwïëtha uuni ki nyeŋ Wuuö Jwøk.» ",
                    "ID": "8"
                }
            ]
        },
        {
            "ID": "OT:PSA.130",
            "name": "Dut Pwøc 130",
            "song": "Dudi 130",
            "author": "Manøgø beeye duut wääth man wø wär ni jøw iitha thuur ni jøw cøøa Øt Wuuö Jwøk.",
            "text": [
                {
                    "title": "Duut Mo Ŋäätha Wuuö Jwøk Kiper Køny Mare",
                    "text": "Wui Wuuö Jwøk, a kwaya ïïni, kiper a ena yïth gïï mo leth døc.",
                    "ID": "1"
                },
                {
                    "text": "Wui Wuuö Jwøk, wïny dwøra, ni cegï ïthï ki kwac mara.",
                    "ID": "2"
                },
                {
                    "text": "?Wui Wuuö Jwøk, doo na ï bëëdö niï kwara gïïa näk obøth, aŋa na doo maar cuŋŋö nyïmï ni ree bäŋ ajäla?",
                    "ID": "3"
                },
                {
                    "text": "'Ba ï wø bëëdö niï wëënna jiy, kiper nee bëëtge ni ge wøøra ïïni.",
                    "ID": "4"
                },
                {
                    "text": "A bëëdö naa koora Wuuö Jwøk ki cwïnya bäre, ni luumme yaa ŋäädhö.",
                    "ID": "5"
                },
                {
                    "text": "A bëëdö naa koora Wuuö Jwøk ki cwïnya bäre, ni kaala man wø ö jø koorri wø manyge øw nee laar ruuö; adïëri møn, dïkuye moøgø yaa kaalø ki koor.",
                    "ID": "6"
                },
                {
                    "text": "'Ba u na jø Icriel, bëëdu nou ŋäätha Wuuö Jwøk, kiper mëër mo ba jøøl joota baŋ Wuuö Jwøk, ni køny mo dwøŋ ena baŋe.",
                    "ID": "7"
                },
                {
                    "text": "Eni jø Icriel owïïl wøk yïth gïïa bacge bëët. ",
                    "ID": "8"
                }
            ]
        },
        {
            "ID": "OT:PSA.131",
            "name": "Dut Pwøc 131",
            "song": "Dudi 131",
            "author": "Manøgø beeye duut Deebit, ni beeye duut wääth man wø wär ni jøw iitha thuur ni jøw cøøa Øt Wuuö Jwøk.",
            "text": [
                {
                    "title": "Duut Ŋat Mo Ŋäätha Wuuö Jwøk Ni Cwïnye Ee Cïp Piny",
                    "text": "Wui Wuuö Jwøk, bäŋ atöör cwïnya, ni jiy kära raŋ piny; ni aani, wïïa kära kierø ki tïï gïï mo døøŋŋø mo teek mo kaala acaara mara.",
                    "ID": "1"
                },
                {
                    "text": "'Ba cwïnya yaa cïp piny ni aano nikïïl, naa caala nyilaal mo omänö ki caak, mo bëëdö kö menni ni cwïnye ee cïp piny.",
                    "ID": "2"
                },
                {
                    "text": "Wui, u na jø Icriel, bëëdu nou ŋäätha Wuuö Jwøk, kaa man bëëde ennø, këël bäre bäre. ",
                    "ID": "3"
                }
            ]
        },
        {
            "ID": "OT:PSA.132",
            "name": "Dut Pwøc 132",
            "song": "Dudi 132",
            "author": "Manøgø beeye duut wääth man wø wär ni jøw iitha thuur ni jøw cøøa Øt Wuuö Jwøk.",
            "text": [
                {
                    "title": "Duut Mo Cäänö Kaper Leth Per Dhayan",
                    "text": "Wui Wuuö Jwøk, kär wïïï wïl ki Deebit, ki gïïa leth bëët na pïï dëëre,",
                    "ID": "1"
                },
                {
                    "text": "ki gïna kööŋe ki gø jïrï, ï na Wuuö Jwøk, ï na Jwø Jeekap na teek, na kööe,",
                    "ID": "2"
                },
                {
                    "text": "na «A ba døny yi øtø mara, naa ba ci kar niine mara;",
                    "ID": "3"
                },
                {
                    "text": "nyeŋŋa ba wëëga niine, ni ba nanna,",
                    "ID": "4"
                },
                {
                    "text": "këël mano jïta ki kar bëëtö jï Wuuö Jwøk, eni na Jwø Jeekap na teek.»",
                    "ID": "5"
                },
                {
                    "text": "Ka adïëri møn, acanduk mar Wuuö Jwøk gïr gø awïny kwäyø ni ge ena Eeparata, ni jootge gø yi ŋööm jø Kiriat- Jeerim, ni kälge gø Jerucalem.",
                    "ID": "6"
                },
                {
                    "text": "'Ba ennø, beerra man cøø kar bëëtö mare, eni na Wuuö Jwøk, ni wøørø eni kanya näk køøm tiete.",
                    "ID": "7"
                },
                {
                    "text": "Wui Wuuö Jwøk, ö maal ni ciï kar bëëtö marï, ïïni, ka acanduk ni wø nyooth teek marï.",
                    "ID": "8"
                },
                {
                    "text": "Beerra man ö dïlämme moï ni røøge bëënynyö dëëtge, ni ö jiyï mo wø cwïnyge en køørï ni kwöŋge ki met ec.",
                    "ID": "9"
                },
                {
                    "text": "Wui Wuuö Jwøk, ki køør luumma caanï jï dhaanhnhï ma Deebit, kär täärnyïmï kanï ki nyeya mana røønyï.",
                    "ID": "10"
                },
                {
                    "text": "Ïïna kööŋ jï Deebit ki kööŋ ma adïëri, miï ba døø ŋääï ki gø, na kööï, ni «Nyec ocïba jï ŋat mo käla dëërï.",
                    "ID": "11"
                },
                {
                    "text": "Ni näk jøw okäl dëërï luumma tuuda gwøkge gwøø, ki ciik 'moa moo pwönynya geni ki ge, jøw okäl dëëtge thuwø nyec cøøa jïge na bäre bäre.»",
                    "ID": "12"
                },
                {
                    "text": "Wuuö Jwøk Dhayan ee jierø; ni eni manynya gø na kar bëëtö mare, ni kööe,",
                    "ID": "13"
                },
                {
                    "text": "ni «Man beeye kar bëëtö mara na bäre bäre; a bëëdö kany, kiper a manynya gø.",
                    "ID": "14"
                },
                {
                    "text": "Dhayan gwïëdha gwïëdhö ni tïm cammi ni päl yie, ni wëëga jøøa can moa en yie jäŋö.",
                    "ID": "15"
                },
                {
                    "text": "Dïlämme moe owëëga ŋäc pïëm man wø piem jiy ki gø, ni ö jiye mo wø cwïnyge en køøra ni kwöŋge ki met ec.",
                    "ID": "16"
                },
                {
                    "text": "Kaace a röönyö ki dhaanhø mo teek mo käla ri Deebit, aani, a tïŋŋa maal ki nyikwaare mo bëëdö na bäre bäre.",
                    "ID": "17"
                },
                {
                    "text": "Nyïïmän moe lään wïc orøøa dëëtge kaamar abïï, 'ba eni, aduda mare obëëdö ni paŋŋi.» ",
                    "ID": "18"
                }
            ]
        },
        {
            "ID": "OT:PSA.133",
            "name": "Dut Pwøc 133",
            "song": "Dudi 133",
            "author": "Manøgø beeye duut Deebit, ni beeye duut wääth man wø wär ni jøw iitha thuur ni jøw cøøa Øt Wuuö Jwøk.",
            "text": [
                {
                    "title": "Duut Mo Cäänö Kaper Man Bëët Nyïïmëëe Ki Cwïny Aciel",
                    "text": "Ka adïëri møn, beeye gïn mo beer mo duunnö ki met ec ki man bëët nyïïmëëe ki cwïny aciel.",
                    "ID": "1"
                },
                {
                    "text": "Ni teeŋ gïnögø caala maar rööny mana pere leth na thii wï Aran, na øc piny ki bäät jïëc dhee, na tøøn bäät abïï mare.",
                    "ID": "2",
                    "comment":"Aran beeye Kwääy Lam Mana Dwøŋ na kwøŋ røøny. Luubö manøgø løny ki man kwaani yi Bwøth Wøk tiel 29:1-7."
                },
                {
                    "text": "Ni teeŋ gïnögø caala man ö thööyi moa thööth na en bäät Kïn Armön ni joodi bäät Kïn Dhayan. Kiper Wuuö Jwøk gwëëdhö ka kaace, ni gwïëth manøgø beeye kwøw mo bëëdö na bäre bäre. ",
                    "ID": "3"
                }
            ]
        },
        {
            "ID": "OT:PSA.134",
            "name": "Dut Pwøc 134",
            "song": "Dudi 134",
            "author": "Manøgø beeye duut wääth man wø wär ni jøw iitha thuur ni jøw cøøa Øt Wuuö Jwøk.",
            "text": [
                {
                    "title": "Duut Mo Köömma Jiy Nee Wuuö Jwøk Pwøcge",
                    "text": "Uuni bëët ni wø tïny Wuuö Jwøk, ni wø tïny Wuuö Jwøk ki wäär yi øtø mare, ööu ni pwøyu Wuuö Jwøk.",
                    "ID": "1"
                },
                {
                    "text": "Thaaŋu ceŋŋu maal yi øtø mare na en kur keere, ni pwøyu eni na Wuuö Jwøk.",
                    "ID": "2"
                },
                {
                    "text": "Wuuö Jwøk uuno gwïëdhe ki yi Dhayan, eni na cwääc maal ki piny. ",
                    "ID": "3"
                }
            ]
        },
        {
            "ID": "OT:PSA.135",
            "name": "Dut Pwøc 135",
            "song": "Dudi 135",
            "author": "",
            "text": [
                {
                    "title": "Duut Mo Pwøca Wuuö Jwøk Kiper Tïïe Moe Na Døøŋŋø",
                    "text": "Alëluya, pwøc en jï Wuuö Jwøk. Pwøyu nyeŋ Wuuö Jwøk; pwøyu eni, u na jic Wuuö Jwøk,",
                    "ID": "1"
                },
                {
                    "text": "uuni ni en Øt Wuuö Jwøk, ni en dï kal mare, eni na Jwøk marø.",
                    "ID": "2"
                },
                {
                    "text": "Pwøyu Wuuö Jwøk, kiper Wuuö Jwøk beer, pwøyu nyeŋŋe ki dudi, kiper beeye gïn mo mïërö.",
                    "ID": "3"
                },
                {
                    "text": "Kiper Wuuö Jwøk nyïïkwaac Jeekap ee jierø kiper dëëre, ni beege jø Icriel na näk thööge.",
                    "ID": "4"
                },
                {
                    "text": "Aani ŋääa ni Wuuö Jwøk dwøŋ, ni eni na Jwøk marø kaala juu bëët.",
                    "ID": "5"
                },
                {
                    "text": "Wuuö Jwøk gïn wø met yie ki gø di tïïö maalø ki piny, ki yïth näpa døøŋŋø ki yïth kudi bëët.",
                    "ID": "6"
                },
                {
                    "text": "Maal wø mooe mooø ki pøøl bäät piny bäre; ni tïïc køth nee pädhe ni mal, ni wëëk jamø kwön wøk ki yi kany wø kan gø yi gø.",
                    "ID": "7"
                },
                {
                    "text": "Eni kaai moa nywøl Ijep bëët anääe, ni beege jiy ki lääc paac bëët.",
                    "ID": "8"
                },
                {
                    "text": "Ena tïïö ki nyuuthe ki gïï mo rëëma ec dï Ijep, ni tïïe bäät Peerø ki jiye bëët.",
                    "ID": "9"
                },
                {
                    "text": "Eni tiet mïëri mo thööth araanynye, ni 'näk nyeye moa teek,",
                    "ID": "10"
                },
                {
                    "text": "ni beege Cëëwön nyeny jø Amör, ki Ög nyeny Baacan, ki nyeye mo mïëc Keenan bëët;",
                    "ID": "11"
                },
                {
                    "text": "ni cïp ŋøøm moge jï jiye ma jø Icriel nee tïmge na moge.",
                    "ID": "12"
                },
                {
                    "text": "Wui Wuuö Jwøk, nyeŋŋï bëëdö na bäre bäre, ni bëëdï niï ŋäc ki yïth beenhnhe bëët, ï na Wuuö Jwøk.",
                    "ID": "13"
                },
                {
                    "text": "Wuuö Jwøk jiye di ŋunnö, ni eni cwïnye wø pädhö ki gïrge.",
                    "ID": "14"
                },
                {
                    "text": "Gïï wø lam wïth juurre wø tïïc ka warkey ki gwel-bïrö, ni beege gïï mo tïïya jiyi ki ceŋge.",
                    "ID": "15"
                },
                {
                    "text": "Gïïögø jïge da dhøgi, 'ba ge ba luubö; ni jïge da nyeŋŋi, 'ba ge ba nëënö.",
                    "ID": "16"
                },
                {
                    "text": "Jïge da ïdhi, 'ba ge ba wïnyö; ni ge ba jwïëy.",
                    "ID": "17"
                },
                {
                    "text": "Jøøa tïïc geni otïmö ni bäŋ teek jïge ni caala geni, këël jøw bëët mo wø ŋääth geni.",
                    "ID": "18"
                },
                {
                    "text": "Wui, u na jø Icriel, pwøyu Wuuö Jwøk. Wui, u na jø dhi øt Aran,  pwøyu Wuuö Jwøk.",
                    "ID": "19",
                    "comment":"Jø dhi øt Aran beege dïlämme."
                },
                {
                    "text": "Wui, u na jø dhi øt Libay,  pwøyu Wuuö Jwøk. Uuni ni wø lwäär ki Wuuö Jwøk, pwøyu Wuuö Jwøk.",
                    "ID": "20",
                    "comment":"Jø dhi øt Libay beege jø wø tïïö Øt Wuuö Jwøk."
                },
                {
                    "text": "Pwøyu Wuuö Jwøk Dhayan, ni beeye Jerucalem na näk kar bëëtö mare. Alëluya, pwøc en jï Wuuö Jwøk.",
                    "ID": "21"
                }
            ]
        },
        {
            "ID": "OT:PSA.136",
            "name": "Dut Pwøc 136",
            "song": "Dudi 136",
            "author": "",
            "text": [
                {
                    "title": "Duut Mo Pwøca Wuuö Jwøk Kiper Mëër Mare",
                    "text": "Dwøgu met ec jï Wuuö Jwøk, kiper eni beer, kiper mëër mare ni wø ba jøøl bëëdö na bäre bäre.",
                    "ID": "1"
                },
                {
                    "text": "Dwøgu met ec jï Jwøk, eni na wïth juu bëët, kiper mëër mare ni wø ba jøøl bëëdö na bäre bäre.",
                    "ID": "2"
                },
                {
                    "text": "Dwøgu met ec jïre, eni na kwääc kwääri bëët, kiper mëër mare ni wø ba jøøl bëëdö na bäre bäre.",
                    "ID": "3"
                },
                {
                    "text": "Pwøyu eni, kiper bee eni keere ni wø tïïc gïï mo rëëma ec, kiper mëër mare ni wø ba jøøl bëëdö na bäre bäre.",
                    "ID": "4"
                },
                {
                    "text": "Pwøyu eni na cwääc maal ki køør leec wïïe, kiper mëër mare ni wø ba jøøl bëëdö na bäre bäre.",
                    "ID": "5"
                },
                {
                    "text": "Pwøyu eni na cwää piny bäät pïï, kiper mëër mare ni wø ba jøøl bëëdö na bäre bäre.",
                    "ID": "6"
                },
                {
                    "text": "Pwøyu eni na cwääc gïïa døøŋŋø ni wø cïpi ki tar, kiper mëër mare ni wø ba jøøl bëëdö na bäre bäre;",
                    "ID": "7"
                },
                {
                    "text": "Cäŋ acïbe nee rienye ki waŋcäŋ, kiper mëër mare ni wø ba jøøl bëëdö na bäre bäre;",
                    "ID": "8"
                },
                {
                    "text": "ni cïp dwääy ki ceer nee rienyge ki wäär, kiper mëër mare ni wø ba jøøl bëëdö na bäre bäre.",
                    "ID": "9"
                },
                {
                    "text": "Pwøyu eni na dïïr wïth kaai mo jø Ijep, kiper mëër mare ni wø ba jøøl bëëdö na bäre bäre.",
                    "ID": "10"
                },
                {
                    "text": "Eni jø Icriel akäl wøk ki dï jø Ijep, kiper mëër mare ni wø ba jøøl bëëdö na bäre bäre;",
                    "ID": "11"
                },
                {
                    "text": "ni ge käl wøk ka køør teek bade na dwøŋ, kiper mëër mare ni wø ba jøøl bëëdö na bäre bäre.",
                    "ID": "12"
                },
                {
                    "text": "Pwøyu eni na pääŋ pï Naama Kwaar ki dïëre, kiper mëër mare ni wø ba jøøl bëëdö na bäre bäre;",
                    "ID": "13"
                },
                {
                    "text": "ni tïïc jø Icriel nee pööthge ki dïëre, kiper mëër mare ni wø ba jøøl bëëdö na bäre bäre;",
                    "ID": "14"
                },
                {
                    "text": "'ba Peerø ki jø leny moe aleeŋ yi Naama Kwaar, kiper mëër mare ni wø ba jøøl bëëdö na bäre bäre.",
                    "ID": "15"
                },
                {
                    "text": "Pwøyu eni na bwøth jiye ki dï paap, kiper mëër mare ni wø ba jøøl bëëdö na bäre bäre.",
                    "ID": "16"
                },
                {
                    "text": "Pwøyu eni na dïïr wïth nyeye moa døøŋŋø, kiper mëër mare ni wø ba jøøl bëëdö na bäre bäre.",
                    "ID": "17"
                },
                {
                    "text": "Eni nyeye moa teek anääe, kiper mëër mare ni wø ba jøøl bëëdö na bäre bäre;",
                    "ID": "18"
                },
                {
                    "text": "ni beeye Cëëwön nyeny jø Amör, kiper mëër mare ni wø ba jøøl bëëdö na bäre bäre;",
                    "ID": "19"
                },
                {
                    "text": "ki Ög nyeny Baacan, kiper mëër mare ni wø ba jøøl bëëdö na bäre bäre;",
                    "ID": "20"
                },
                {
                    "text": "ni cïp ŋøøm moge jï jiye nee tïmge na moge, kiper mëër mare ni wø ba jøøl bëëdö na bäre bäre;",
                    "ID": "21"
                },
                {
                    "text": "ni put ŋøøpøgø dööŋŋe jïge, ge na jø Icriel, kiper mëër mare ni wø ba jøøl bëëdö na bäre bäre.",
                    "ID": "22"
                },
                {
                    "text": "Bee eni na cädö kiperø kanya bëëdø ni øøno dwøk piny, kiper mëër mare ni wø ba jøøl bëëdö na bäre bäre.",
                    "ID": "23"
                },
                {
                    "text": "Ni bee eni na käl øøni wøk ceŋ nyïïmän moø, kiper mëër mare ni wø ba jøøl bëëdö na bäre bäre.",
                    "ID": "24"
                },
                {
                    "text": "Eni cam wø cïbe cïbö jï gïïa kwøw bëët, kiper mëër mare ni wø ba jøøl bëëdö na bäre bäre.",
                    "ID": "25"
                },
                {
                    "text": "Dwøgu met ec jï Jwø maal, kiper mëër mare ni wø ba jøøl bëëdö na bäre bäre.",
                    "ID": "26"
                }
            ]
        },
        {
            "ID": "OT:PSA.137",
            "name": "Dut Pwøc 137",
            "song": "Dudi 137",
            "author": "",
            "text": [
                {
                    "title": "Duut Mo Cäänö Kaper Bëët Jø Icriel Moa Mak Ki Tøŋ",
                    "text": "Waana pï piny bäät näp Babiløn ni jwöŋwa kanya caarwa gïr Dhayan.",
                    "ID": "1"
                },
                {
                    "text": "Thøme mowa alïërwa maal røk jenni paanøgø.",
                    "ID": "2"
                },
                {
                    "text": "Kiper jøøa mak waani ki tøŋ, ge manynya man wärwa ki dudi jïge kaace, ni ö geni na caan waani ni manyge dut met ec baŋwa, ni köge, ni «Wärru jïwa ki duut pou ma Dhayan.»",
                    "ID": "3"
                },
                {
                    "text": "?Aŋø, duut mar Wuuö Jwøk owärwa gø nidïï ni wa ena po juurre?",
                    "ID": "4"
                },
                {
                    "text": "Wui, ï na Jerucalem, ni näk mo wïïa owïl ki ïïni, wär cer cwïïa bäbe.",
                    "ID": "5"
                },
                {
                    "text": "Wui, ï na Jerucalem, ni näk mo aano tïmö naa ba lääŋ ïïni, ni ba guma ïïni cwïnya ni kaala jap wø met yia ki ge bëët, leeba wär tal maal.",
                    "ID": "6"
                },
                {
                    "text": "Wui Wuuö Jwøk, par wïïï ki gïna tïïc jø Ëdömmi dïcäŋa päth Jerucalemmi; kiper gena kwöŋŋö ni köge, ni «Nyaau paanøgø piny, nyaau paanøgø piny, këël mano ränynye na bäre bäre.»",
                    "ID": "7"
                },
                {
                    "text": "U na jø Babiløn, u ni wø räänyö, gwïëth en jï ŋato cool kwör dëëtu, noo tïïö dëëtu ki teeŋ gïna tïïyu dëëtwa.",
                    "ID": "8"
                },
                {
                    "text": "Gwïëth en jï ŋato jaaŋ obwöre mou moa therø, ni gøc geni ki ri kïte.",
                    "ID": "9"
                }
            ]
        },
        {
            "ID": "OT:PSA.138",
            "name": "Dut Pwøc 138",
            "song": "Dudi 138",
            "author": "Manøgø beeye duut Deebit.",
            "text": [
                {
                    "title": "Duut Mo Pwøca Wuuö Jwøk Kiper Gïïa Beyø Na Tïïe",
                    "text": "Wui Wuuö Jwøk, met ec duua duuö jïrï ki cwïnya bäre, ni wära ki dut pwøc jïrï nyïm juu mo juurre.",
                    "ID": "1"
                },
                {
                    "text": "Cøŋŋa këëlla piny ni nyïma yaa løø baŋ øtø marï na en kur keere, ni pwøa nyeŋŋï kiper mëër marï ni wø ba jøøl ka adïëri marï; kiper nyeŋŋï ki luummï atïŋï maal bäät jammi bëët.",
                    "ID": "2"
                },
                {
                    "text": "Dïcäŋa kwaa ïïni, mara aløgï jïra, ni mooyï aani ki teek ni jït cwïnya ki cer.",
                    "ID": "3"
                },
                {
                    "text": "Wui Wuuö Jwøk, nyeye mo bäät piny bëët met ec duuge duuö jïrï, ki køør mano wïnyge luummo caanï ki dhiï,",
                    "ID": "4"
                },
                {
                    "text": "ni wärge ki dudi kiper gïïa tïïyï, ï na Wuuö Jwøk, kiper ajiem marï dwøŋ.",
                    "ID": "5"
                },
                {
                    "text": "Këël na bëët Wuuö Jwøki ni kare dwøŋ, eni poot bëëdö ni raŋŋa jøøa kwörge bäŋgø; 'ba mar jø atöör ŋääe këël na bëëtge ni kwörge bäyö.",
                    "ID": "6"
                },
                {
                    "text": "Këël a doo bëëdö naa ena yïth gïï mo leth, jwïëya poot gwøgï gwøø; cerï wø rwieyï rwieø ni joogï wëër mar nyïïmänna, ni piemï aani ki teek badï.",
                    "ID": "7"
                },
                {
                    "text": "Wuuö Jwøk gïïo manynye kipera tïïe tïïö ni thurge karge. Wui Wuuö Jwøk, mëër marï ni wø ba jøøl bëëdö na bäre bäre; Wui Wuuö Jwøk, kär gïna tägï ki tïïc wiiï piny. ",
                    "ID": "8"
                }
            ]
        },
        {
            "ID": "OT:PSA.139",
            "name": "Dut Pwøc 139",
            "song": "Dudi 139",
            "author": "Manøgø beeye duut Deebit.",
            "text": [
                {
                    "title": "Duut Mo Nyootha Gø Ni Jwøk Beeye Ni Ŋäc Cwïny Dhaanhø Bäre",
                    "text": "Wui Wuuö Jwøk, cwïnya adarï ni ŋäyï bëëtö mara.",
                    "ID": "1"
                },
                {
                    "text": "Pïïnna piny ki öönynya maal ŋäyï, na acaara mara ŋäyï kany wø poode ni poot kär tägö.",
                    "ID": "2"
                },
                {
                    "text": "Wääth mara ki nyaaŋ dëëra piny wø neetï neetø, ni jöör bëëtö mara bäre ŋäyï.",
                    "ID": "3"
                },
                {
                    "text": "Wui Wuuö Jwøk, këël kany wø poode ni luubö poot kär tuny wøk ki dhaa, luummögø ŋäyï na bäre.",
                    "ID": "4"
                },
                {
                    "text": "A iï ciel dïër, ni cerï iï peeth bääta.",
                    "ID": "5"
                },
                {
                    "text": "Teeŋ ŋäc mana ŋäyï aani, yia rëëm ki gø; ni tiere teek døc, ni ba løny jïra ki man kwanya gø.",
                    "ID": "6"
                },
                {
                    "text": "?Aŋø, a kaa ŋø nø noo cøøa yie ni jwïëy moï tøør yie? ?Naa kaa nø noo reŋŋa yie naa ŋwieya ïïni?",
                    "ID": "7"
                },
                {
                    "text": "Ni näk maa cøøa maal, ï nut yie. Ni näk maa cøøa kar bëët jwïëc jøøa no othøw, ï poot nut kaace thuwø.",
                    "ID": "8"
                },
                {
                    "text": "Këël a doo määtö kaamar wenyø naa tägi ka jï løø kur tuul-cäŋ, naa cøøa jï kur pänh-cäŋ,",
                    "ID": "9"
                },
                {
                    "text": "a poot bwøthï bwødhø kaace, ni jølï aani ki teek marï.",
                    "ID": "10"
                },
                {
                    "text": "Ni näk maa köö, na «A gëëŋ muudhe gëëŋö, ni tïm tarri mana en buuta na muudhö,»",
                    "ID": "11"
                },
                {
                    "text": "ki baŋï muudhö ba cøl, ni wäär tar ni caala waŋcäŋ, kiper muudhö ki tar bëët röömi ki baŋï.",
                    "ID": "12"
                },
                {
                    "text": "Wui Wuuö Jwøk, thäk dëëra bëët tïïya ïïni, ni cwääyï aani ni tïma ni aana dhaanhø yi mera.",
                    "ID": "13"
                },
                {
                    "text": "Ï pwøa pwøø, kiper aana cwääc ki cwääc mo rëëma ec miï di lwäärö ki køøre. Tïïe moï thääŋa ec møn, ni beeye gïna ŋääa døc na adïëri.",
                    "ID": "14"
                },
                {
                    "text": "Kanya cwääc aani yi mera kany mo kuc, ni cwääc aani ki cwääc mo beer, cuu dëëra nëënö jïrï, ni patha okanø ki ïïni,",
                    "ID": "15"
                },
                {
                    "text": "naa nëënö jïrï kanya pooda naa poot kär tïmö ni aana dhaanhø; ni ö nïne moa no okwaanø kipera bëët ni gööri piny yi wëëlö marï, kanya pootge ni ge poot kär tägö.",
                    "ID": "16"
                },
                {
                    "text": "Wui Jwøk, acaare moï perge leth jïra, ni kwäänge thööth døc;",
                    "ID": "17"
                },
                {
                    "text": "ni näk mo kwaana kwaanø, kwäänge tïmö ni kaala nyeŋ akwöö. Kany wø pääa, a poot bëëdö ka ïïni.",
                    "ID": "18"
                },
                {
                    "text": "Wui Jwøk, ni näk mo jøøa reyø 'nägï nääö, doo beer. U na jø wø many rem jiy, daagu rou buuta.",
                    "ID": "19"
                },
                {
                    "text": "Wui Jwøk, nyïïmännï cäänö dëërï ki gïï mo reyø, ni ge raanynya nyeŋŋï ki gïn mo bäŋ tiere.",
                    "ID": "20"
                },
                {
                    "text": "?Wui Wuuö Jwøk, aŋø, jøøa män ki ïïni, a kär männö ki geni thuwø? ?A kär bëëdö naa ba many dëët jøøa thïïŋ dëëtge kiperï?",
                    "ID": "21"
                },
                {
                    "text": "Aana männö ki geni na bäre bäre, ni tïmge na nyïïmän 'moa.",
                    "ID": "22"
                },
                {
                    "text": "Wui Jwøk, dar yia ni ŋäyï mar cwïnya; pääny aani ni jootï gïï wø pär cwïnya ki ge;",
                    "ID": "23"
                },
                {
                    "text": "ni näk da gïn mo kännö ki pänh cwïny jïrï ri bëëtö mara, neenï, ni putï bëëtö na bäre bäre naa bwøthï ki jöö mo beer. ",
                    "ID": "24"
                }
            ]
        },
        {
            "ID": "OT:PSA.140",
            "name": "Dut Pwøc 140",
            "song": "Dudi 140",
            "author": "Manøgø beeye duut Deebit.",
            "text": [
                {
                    "title": "Duut Mo Kwaca Wuuö Jwøk Nee Dhaanhnhe Gwøe Ceŋ Jøøa Reyø",
                    "text": "Wui Wuuö Jwøk, käl aani wøk ceŋ jøøa reyø, ni gwøgï aani ceŋ jø kwöri,",
                    "ID": "1"
                },
                {
                    "text": "jø wø caar tïï gïï mo reyø ki cwïnyge, ni ge bëëdö ni ge cøønna yïth jiy kiper leny.",
                    "ID": "2"
                },
                {
                    "text": "Lëëpge ege tïïö ni beth kaamar leep thwöl, ni luup mo wø cur dhøkge caala cïm mar olwierø.",
                    "ID": "3"
                },
                {
                    "text": "Wui Wuuö Jwøk, gwøk aani ceŋ jøøa reyø, ni gwøgï aani ceŋ jø kwöri, jø wø määnyö ki jöö ki man raanyge aani ki gø.",
                    "ID": "4"
                },
                {
                    "text": "Jø atöör abïëp ege ciiø kipera, ni cekge thøøli øtjööra, ni cekge akupe kipera.",
                    "ID": "5"
                },
                {
                    "text": "Aana lämö jï Wuuö Jwøk ni kööa, ni «Beeye ïïni na Jwøk mara; Wui Wuuö Jwøk, cek ïthï ki kwac mara.",
                    "ID": "6"
                },
                {
                    "text": "Wui Wuuö Jwøk, ï na kwäärö mara, ï na teek ni wø piem aani, aana gëëŋï dïcäŋ leny.",
                    "ID": "7"
                },
                {
                    "text": "Wui Wuuö Jwøk, gïïa many jø raayi kär tïïyï jïge, ni ba wëëgï gïïa tuutge thur kare, nee wïthge ba tïŋge maal.",
                    "ID": "8"
                },
                {
                    "text": "«Jø wø ciel aani dïër, beerra man ö luup mo wø carge ki lëëpge ni døøge wïthge.",
                    "ID": "9"
                },
                {
                    "text": "Beerra man päth cuki mo wärri bäätge; ni leeŋ geni yi maac, ni leeŋ geni yïth buri mo bäyö, nee ge ba duuge wøk këët.",
                    "ID": "10"
                },
                {
                    "text": "Kär dee dïwääc nyeŋ mo jïti ki kare dï paac; beerra man ö gïïa reyø ni dwarge jø kwöri.»",
                    "ID": "11"
                },
                {
                    "text": "Ŋääa ni Wuuö Jwøk cwaga jøøa no ocaannø, ni luup jøøa can ŋøle na karge.",
                    "ID": "12"
                },
                {
                    "text": "Wui Wuuö Jwøk, ka adïëri møn, jøøa beyø nyeŋŋï pwøcge pwøø, ni ö geni na cwïnyge thïïŋ ni bëëtge ki ïïni na aciel. ",
                    "ID": "13"
                }
            ]
        },
        {
            "ID": "OT:PSA.141",
            "name": "Dut Pwøc 141",
            "song": "Dudi 141",
            "author": "Manøgø beeye duut Deebit.",
            "text": [
                {
                    "title": "Duut Mo Kwaca Wuuö Jwøk Nee Dhaanhnhe Gwøe",
                    "text": "Wui Wuuö Jwøk, a kwaya ïïni; laar rwänh baŋa! Cek ïthï ki kwac mara.",
                    "ID": "1"
                },
                {
                    "text": "Beerra man ö lammi mara ni pïïe baŋï kaamar jïrö mar gïn wø waaŋ ni wø ŋwääi ni met, ni ö thaaŋ cenø man wø thaaŋa ceŋŋa baŋï ki gø ni jïëyï gø kaamar olämi man wø cïp ka abøøya.",
                    "ID": "2"
                },
                {
                    "text": "Wui Wuuö Jwøk, gwøk dhaa, ni koorï luup mo wø cur yie.",
                    "ID": "3"
                },
                {
                    "text": "Kär cwïnya wëëk ciin køør raay, naa ba tïma naa tïïya gïï mo reyø, ni ba dwäta ki jø wø tïïc gïïögø, ni ba cämwa ki geni kany wø wøørge juu moge.",
                    "ID": "4"
                },
                {
                    "text": "Beerra man ö ŋata beerri ni pwöt aani ni mare pwöc ki køør mëër mare, 'ba kär wïïa wïïr ki maaw mar jøøa reyø, kiper a poot lämö nee gïï wø tïïcge na reyø nee ränyge.",
                    "ID": "5"
                },
                {
                    "text": "Kanyo leeŋ kwääri moge piny ki bäät kïte, nyeŋ jøøa reyø bany ni putge gø ŋäc ni luumma met.",
                    "ID": "6"
                },
                {
                    "text": "Cuu moge okeethi dhøk kääk, kaamar jenni mo opetø piny.",
                    "ID": "7"
                },
                {
                    "text": "Wui Wuuö Jwøk, ï na kwäärö mara, a poot neeta jïrï; raa yaa kan buutï; kär jwïëya wëëk ränynyö.",
                    "ID": "8"
                },
                {
                    "text": "Gwøk aani naa ba pätha ya abïëp mana no ocek jøøa reyø kipera, ni mänï aani ki ciin ya akupa marge.",
                    "ID": "9"
                },
                {
                    "text": "Beerra man ö jøøa reyø ni magi ya thøøli moa cekge, ni pöödha ni bäŋ gïn mo tägi dëëra. ",
                    "ID": "10"
                }
            ]
        },
        {
            "ID": "OT:PSA.142",
            "name": "Dut Pwøc 142",
            "song": "Dudi 142",
            "author": "Manøgø beeye duut Deebit mana caae kanya kan ree øt kïdi.",
            "text": [
                {
                    "title": "Duut Mo Kwaca Wuuö Jwøk Nee Dhaanhnhe Kønye Yïth Gïï Mo Leth",
                    "text": "A jwöŋö dëër Wuuö Jwøk, ni kwaaya eni ni dwøra yaa tïŋ maal.",
                    "ID": "1"
                },
                {
                    "text": "Ni gwäära yia wøk bäre jïre, naa cara gïïa näk aano ööl ki geni jïre.",
                    "ID": "2"
                },
                {
                    "text": "Kany wø bëëda ni bääta opädhö, gïn tïïa ŋäya ïïni. Jöö man wø cäädha ki yie, ocïŋ jiyi ka abïëp.",
                    "ID": "3"
                },
                {
                    "text": "Kanya raŋa bäät cwïïa ni neena gø døøc, bäŋ dhaanhø mo caar gïra, ni bäŋ kany kana raa yie, ni bäŋ ŋat cädö kiper jwïëya.",
                    "ID": "4"
                },
                {
                    "text": "Wui Wuuö Jwøk, a jwöŋö dëërï, naa köö, ni «Beeye ïïni ni wø kana raa buute, ni beeye ï keerï na kura bäät pinyi en.",
                    "ID": "5"
                },
                {
                    "text": "Cek ïthï ko oduuru mara, kiper aano dwøk piny døc. Käl aani wøk ceŋ jø wø caan aani, kiper ge teek døc ni kaala aani.",
                    "ID": "6"
                },
                {
                    "text": "Käl aani wøk ki yïth gïïa twöc aani, kiper nee nyeŋŋï pwøa. Køøre jøøa beyø oööi ni cooŋge rege buuta kiper gïïa beyø na tïïyï kipera.» ",
                    "ID": "7"
                }
            ]
        },
        {
            "ID": "OT:PSA.143",
            "name": "Dut Pwøc 143",
            "song": "Dudi 143",
            "author": "Manøgø beeye duut Deebit.",
            "text": [
                {
                    "title": "Duut Mo Kwaca Wuuö Jwøk Nee Dhaanhnhe Kønye Nee Bwødhe Ki Jööre",
                    "text": "Wui Wuuö Jwøk, wïny lam mara, ni cegï ïthï ki kwac mara, ni løgï mara ki køør beenynyï ka adïëri marï.",
                    "ID": "1"
                },
                {
                    "text": "Kärï kän bääta ka ajäla, a na dhaanhnhï, kiper bäŋ dhaanhø mo mare beer nyïmï.",
                    "ID": "2"
                },
                {
                    "text": "Kiper nyïïmänna aana caange, ni raanyge aani, ni wëëkge aani bëëtö yi muudhö kaamar jiy moa thøw cøøn.",
                    "ID": "3"
                },
                {
                    "text": "Kiper manøgønø, bääta apädhö, ni ö yia ni neethay.",
                    "ID": "4"
                },
                {
                    "text": "'Ba ennø, a caara gïr nïne moa cääŋŋe, naa cädö bäät tïïe moï bëët, naa caara gïïa tïïyï bëët ki cerï.",
                    "ID": "5"
                },
                {
                    "text": "Ceŋŋa wø thaaŋa maal baŋï, ni bëëda naa lääŋŋa ïïni kaawat man wø ö ŋøømmi mo otal wø manyge pïï.",
                    "ID": "6"
                },
                {
                    "text": "Wui Wuuö Jwøk, laar mara løk, kiper bääta opädhö. Kär täärnyïmï kanï ki aani, naa ba tïma kaamar jø wø koony yi bwörö.",
                    "ID": "7"
                },
                {
                    "text": "Beerra man wëëgï aani wïny luum mëër marï ni wø ba jøøl kany wø pääa ka amöölla, kiper a bëëdö niï yaa gum cwïnya. Pwöny aani ki jöör bëëtö mana daa bëëdö ki gø, kiper acaara mara bäre ena baŋï.",
                    "ID": "8"
                },
                {
                    "text": "Wui Wuuö Jwøk, käl aani wøk ceŋ nyïïmänna, kiper raa yaa kan buutï.",
                    "ID": "9"
                },
                {
                    "text": "Pwöny aani naa bëëda naa tïïya mana manynyï, kiper beeye ïïni na Jwøk mara. Beerra man ö jwïëyï na beyø ni bwøthge aani ki jöö mo beer.",
                    "ID": "10"
                },
                {
                    "text": "Wui Wuuö Jwøk, cäŋ a mooyø ki kwøw ki køør nyeŋŋï, ni kälï aani wøk yïth gïïa leth ki køør beenynyï.",
                    "ID": "11"
                },
                {
                    "text": "Raany nyïïmänna ki køør mëër marï ni wø ba jøøl, ni dïïrï wïth jø wø caan aani, kiper aana dhaanhnhï. ",
                    "ID": "12"
                }
            ]
        },
        {
            "ID": "OT:PSA.144",
            "name": "Dut Pwøc 144",
            "song": "Dudi 144",
            "author": "Manøgø beeye duut Deebit.",
            "text": [
                {
                    "title": "Duut Mo Cäänö Kaper Køny Ki Bëëtö Mo Beer Man Wø Cïp Jwøki",
                    "text": "Pwøc en jï Wuuö Jwøk, eni na teek mara, eni ni wø pwöny aani ki leny, ni wø døøc ceŋŋa mo teek naa këëda.",
                    "ID": "1"
                },
                {
                    "text": "Bee eni ni wø mëër ki aani ki mëër mo ba jøøl, ni bee eni na kar gwøk røk jïra; ni eni bëëdö kaamar kiir mo teek jïra, ni ena pïëmi mara. Bee eni na kwöt leny mara, ni bee eni ni wø kana raa buute, ni bee eni ni wø dïïm jiy ni tïmge ni ge ena tiera.",
                    "ID": "2"
                },
                {
                    "text": "?Wui Wuuö Jwøk, dhaanhø agïnaŋø, ni lääŋŋï gø en? ?Ni o dhaanhø agïnaŋø, ni cädï kipere en?",
                    "ID": "3"
                },
                {
                    "text": "Dhaanhø caala jam dhøk jaak, ni nïr kwøw moe maayø kaamar tïpö.",
                    "ID": "4"
                },
                {
                    "text": "Wui Wuuö Jwøk, jap maal ni ööï piny, ni gutï kïte nee duuŋge ki jïrö.",
                    "ID": "5"
                },
                {
                    "text": "Jääŋ agaackøth ni keethï nyïïmänna, ni thööyï ge ka athëëre moï ni riemmï geni.",
                    "ID": "6"
                },
                {
                    "text": "Rwää cerï piny ki maal, ni piemï aani ni kälï aani wøk ki yïth gïïa leth na caal naama päŋ, naa kälï wøk ka ceŋ jøøa path,",
                    "ID": "7"
                },
                {
                    "text": "ni wø car cwøk, ni wø kööŋ ki tööt.",
                    "ID": "8"
                },
                {
                    "text": "Wui Wuuö Jwøk, a wär ki duut mo nyään jïrï, naa pöödö ki thoom mo thøøli moe apaar.",
                    "ID": "9"
                },
                {
                    "text": "Beeye ïïni ni wø wëëk nyec Icriel käädhö, ni beeye ïïni ni wø piem dhaanhnhï ma Deebit.",
                    "ID": "10"
                },
                {
                    "text": "Piem aani dho opëëlla raac, ni kälï aani wøk ceŋ jøøa path, ni wø car cwøk, ni wø kööŋ ki tööt.",
                    "ID": "11"
                },
                {
                    "text": "Beerra man ö wäätwa, kany wø pootge ni ge poot therø, ni døøŋge kaamar jaath mo oløth; ni tïm nyïïwa ni mïërö ni rege ege kørø, ni caala jer gøøt mo øt nyeya.",
                    "ID": "12"
                },
                {
                    "text": "Beerra man ö odïï mowa ni päŋge ki wïth caammi ma teeŋi, ni ö dïëki mowa ni nyöötge ni meetge rege ni ba løny ki kwaan dï pwöla.",
                    "ID": "13"
                },
                {
                    "text": "Beerra man ö dhäki mowa ni tïmge ni jayø bëët, ni bäŋe gø mo bwön wøk, ni bäŋe ya aciel mo rwäänyi. Ni tïme ni bäŋ ŋat mo göö ko oduuru dï paac.",
                    "ID": "14"
                },
                {
                    "text": "Gwïëth en jï jø paan wø bëëdö ki teeŋ bëëtö manøgø; gwïëth en jï jø paan wø Jwøge beeye Wuuö Jwøk. ",
                    "ID": "15"
                }
            ]
        },
        {
            "ID": "OT:PSA.145",
            "name": "Dut Pwøc 145",
            "song": "Dudi 145",
            "author": "Manøgø beeye duut Deebit.",
            "text": [
                {
                    "title": "Duut Mo Pwøca Wuuö Jwøk",
                    "text": "Wui Wuuö Jwøk, ï na nyeya mara, nyeŋŋï tïŋa maal, ni pwøa ïïni na bäre bäre.",
                    "ID": "1"
                },
                {
                    "text": "Ïïno pwøa ki yïth nïne bëët, ni pwøa ïïni na bäre bäre.",
                    "ID": "2"
                },
                {
                    "text": "Ï na Wuuö Jwøk, ï dwøŋ, ni ïïno rømø døc ki man pwøi, ni dööŋö marï ba løny ki man ŋääi bäre.",
                    "ID": "3"
                },
                {
                    "text": "Wui Wuuö Jwøk, beenhnhø man nø tïïe moï opwøcge, ni caange gø jï beenhnhø maya, ni køpge gïr tïïe moï na døøŋŋø.",
                    "ID": "4"
                },
                {
                    "text": "Ïïno wøør jiyi ni køpge ajiem marï na dwøŋ;\t 'ba aani thuwø, a wø cädö kiper tïïe moï ni wø rëëm ec.",
                    "ID": "5"
                },
                {
                    "text": "Tïïe moï na døøŋŋø ni wø thäŋ eci ki ge ocaan jiyi; 'ba aani thuwø, dööŋö marï køba købø.",
                    "ID": "6"
                },
                {
                    "text": "Kany wø cät jiyi kiper beer marï na dwøŋ, gïr gø køpge købø, ni wärge ni yïthge met kiper adïëri marï.",
                    "ID": "7"
                },
                {
                    "text": "Wuuö Jwøk yie bäth ni mëër ki jiy; eni ba laar wëër, ni mëër mare päl ni ba jøøl.",
                    "ID": "8"
                },
                {
                    "text": "Wuuö Jwøk täärnyïme leer ki jiy bëët, ni bäth ec mare wø nyoodhe nyoodhø jï gïïa cwääe bëët.",
                    "ID": "9"
                },
                {
                    "text": "Wui Wuuö Jwøk, gïïa cwääyï bëët ï pwøcge pwøø, ni ö jiyi moï ni wø bëëdö ni cwïnyge ena køørï ni pwøcge ïïni.",
                    "ID": "10"
                },
                {
                    "text": "Ajiem mar bura marï køpge købø, ni caange gïr teek marï,",
                    "ID": "11"
                },
                {
                    "text": "kiper nee tïïe moï na døøŋŋø nee ŋäc jiyi bëët, këël ajiem buyï na dwøŋ.",
                    "ID": "12"
                },
                {
                    "text": "Bura marï bëëdö na bäre bäre, ni ö teek nyec marï ni bëëde ni nut yïth beenhnhe bëët. Gïïa caan Wuuö Jwøki bëët di ŋäädhö, ni tïïe moe bëët wø tïïe ka køør mëër mare ni wø ba jøøl.",
                    "ID": "13"
                },
                {
                    "text": "Wuuö Jwøk jøøa näk manynya pädhö bëët di jølø, ni tïŋ jøøa en yïth gïïa leth maalø.",
                    "ID": "14"
                },
                {
                    "text": "Wui Wuuö Jwøk, gïïa kwøw bëët nyeŋge ena baŋï, ni cam marge cïpï cïbö jïge kanya näk kare.",
                    "ID": "15"
                },
                {
                    "text": "Cerï wø peerï peerø jï gïïa kwøw bëët, ni mooyï geni ki gïn cam ni jäŋge kaawat man wø manyge.",
                    "ID": "16"
                },
                {
                    "text": "Jöör bëëtö mar Wuuö Jwøk beer bäre, ni tïïe moe bëët wø tïïe ka køør mëër mare ni wø ba jøøl.",
                    "ID": "17"
                },
                {
                    "text": "Wuuö Jwøk bëëdö ni kare cään ki jø wø cøør nyeŋŋe bëët, ni beege jø wø cøør nyeŋŋe ki cwïny ma adïëri.",
                    "ID": "18"
                },
                {
                    "text": "Jø wø lwäär ki eni, gïï wø manyge wø cïbe cïbö jïge, ni wïny kwac marge, ni køny geni.",
                    "ID": "19"
                },
                {
                    "text": "Wuuö Jwøk jø wø mëër ki eni bëët di gwøø, 'ba jøøa reyø bëët raanynye raanynyø.",
                    "ID": "20"
                },
                {
                    "text": "Wuuö Jwøk pwøa pwøø cooth, ni ö jiyi bëët ni pwøcge eni na en kur keere na bäre bäre. ",
                    "ID": "21"
                }
            ]
        },
        {
            "ID": "OT:PSA.146",
            "name": "Dut Pwøc 146",
            "song": "Dudi 146",
            "author": "",
            "text": [
                {
                    "title": "Duut Mo Pwøca Jwøk Kiper Køny Mare",
                    "text": "Alëluya, pwøc en jï Wuuö Jwøk. Aani, Wuuö Jwøk pwøa pwøø ki cwïnya bäre.",
                    "ID": "1"
                },
                {
                    "text": "Wuuö Jwøk pwøa pwøø ki yïth nïr kwøw 'moa bëët, ni wära ki dut pwøc jï Jwøk mara kany pooda naa kwøw bäät pinyi en.",
                    "ID": "2"
                },
                {
                    "text": "Käru bëëdö nou ŋäätha kwäärö, kiper ena dhaanhø jaak mo bäŋ gïn mo kønye rou.",
                    "ID": "3"
                },
                {
                    "text": "Jwïëy moe aay, ni ö rïŋ dëëre ni døø yi ŋöömö, ni put acaare moe rwäänyö dïcäŋöce.",
                    "ID": "4"
                },
                {
                    "text": "Gwïëth en bäät ŋat wø køny mare joode baŋ Wuuö Jwøk, Jwø Jeekap, ni wø bëëdö ni ŋäätha Wuuö Jwøk.",
                    "ID": "5"
                },
                {
                    "text": "Wuuö Jwøk beeye Jwøa cwääc maal ki piny, ki naama dwøŋ, këël jammi bëët moa en yïthge. Eni luumme bëëdö ni di ŋäädhö na bäre bäre.",
                    "ID": "6"
                },
                {
                    "text": "Eni jøøa no othiel piny di ŋunnö ki ŋøl ma kare, ni mooc jøøa näk dëëtge da käc ki cam. Wuuö Jwøk beeye wø pät jøøa näk otwöö.",
                    "ID": "7"
                },
                {
                    "text": "Wuuö Jwøk beeye wø jap nyeŋ cööye; Wuuö Jwøk beeye wø tïŋ jiy maal mo wø bëëdö no opädhö; Wuuö Jwøk bëëdö ni mëër ki jø wø bëëdö ni marge adïëri.",
                    "ID": "8"
                },
                {
                    "text": "Wuuö Jwøk beeye wø gwøk juurre mo wø bëëdö na wëëlle paac, ni wø køny kïïe ki määr thuunhnhi; 'ba gïï wø tuut jøøa reyø raanynye raanynyø.",
                    "ID": "9"
                },
                {
                    "text": "Wuuö Jwøk bëëdö na wïth jammi bëët na bäre bäre; u na jø Dhayan, Jwøk maru bëëdö ni nut yïth beenhnhe bëët. Alëluya, pwøc en jï Wuuö Jwøk.",
                    "ID": "10",
                    "comment":"Jø Dhayan. Ki kwör møøk jø Icriel di cwølø ni jø Dhayan ki køør nyeŋ kïdi mana näk Øt Jwøk marge ogeer bääte."
                }
            ]
        },
        {
            "ID": "OT:PSA.147",
            "name": "Dut Pwøc 147",
            "song": "Dudi 147",
            "author": "",
            "text": [
                {
                    "title": "Duut Mo Pwøca Wuuö Jwøk Kiper Mana Dwøk Jerucalem Kare",
                    "text": "Alëluya, pwøc en jï Wuuö Jwøk! Beeye gïn mo beer ki man wärø ki dut pwøc jï Jwøk marø, kiper beeye gïn mo beer mo duunnö ki met ec.",
                    "ID": "1"
                },
                {
                    "text": "Wuuö Jwøk Jerucalem cäŋe ka geerø, ni duu jø Icriel yie moa no omaaø ki tøŋ.",
                    "ID": "2"
                },
                {
                    "text": "Eni jøøa näk cwïnyge opädhö, cwïnyge di cømø, ni køny jøøa no oööl.",
                    "ID": "3"
                },
                {
                    "text": "Eni kwään ceer ŋääe, ni nyeŋge ee caaø bëët.",
                    "ID": "4"
                },
                {
                    "text": "Jwøk marø dwøŋ, ni teek mare päl, ni leec wïïe bäre ba løny joot.",
                    "ID": "5"
                },
                {
                    "text": "Wuuö Jwøk cuŋŋa kur jøøa no ocaannø, 'ba jøøa reyø dwøge piny.",
                    "ID": "6"
                },
                {
                    "text": "Wärru jï Wuuö Jwøk ki duut nou dwøga met ec, wärru ki dut pwøc jïre, eni na Jwøk marø, nou pöödö ki thoom.",
                    "ID": "7"
                },
                {
                    "text": "Bee eni ni wø mooc maal ki pøøl, ni wø jääŋ køth bäät piny, ni wø wëëk luum tuuö bäät kïte.",
                    "ID": "8"
                },
                {
                    "text": "Eni lääy wø di mooø ki cam, ni mooc nyïï agääe thuwø kany wø jwöŋge.",
                    "ID": "9"
                },
                {
                    "text": "Patha teek mar okweeny noo døøc yi Wuuö Jwøk mo met, ni patha teek mar dhaanhø noo døøc yi gø mo met;",
                    "ID": "10"
                },
                {
                    "text": "'ba Wuuö Jwøk yie wø mïnni ka jø wø lwäär ki eni, jø wø ŋääth mëër mare ni wø ba jøøl.",
                    "ID": "11"
                },
                {
                    "text": "Wui, u na jø Jerucalem, pwøyu Wuuö Jwøk! Pwøyu eni na Jwøk maru, u na jø Dhayan!",
                    "ID": "12"
                },
                {
                    "text": "Kiper dïdëëdi mo dhøk kiiri mou ee tïïö ni teek,  ni jiy mou mo oen pou ee gwïëdhö.",
                    "ID": "13"
                },
                {
                    "text": "Eni pou bäre di mooø ki bëët-mëër, ni caam uuni ki beel ma liil ni jäŋŋu.",
                    "ID": "14"
                },
                {
                    "text": "Eni dwøre wø di jääŋŋö piny, ni ö luumme ni laar thur kare.",
                    "ID": "15"
                },
                {
                    "text": "Rwöc wø käle piny ni rïëp piny kaamar aleeŋŋa, ni wëëk thööy ööny bäät piny.",
                    "ID": "16"
                },
                {
                    "text": "Pey wø gwääre gwäärö kaamar gii; ?'ba aŋa ni løny jïre ki man cuŋŋe yi köö mare?",
                    "ID": "17"
                },
                {
                    "text": "Eni luumme wø jääŋŋe jääŋŋö ni løc peyi, ni kööl jamø ni tïm pïïyi ni kwödö.",
                    "ID": "18"
                },
                {
                    "text": "Luup moe wø caane caanø jï nyïïkwaac Jeekap, ni caan ciik moe ki luup ŋøl moe jïge, ge na jø Icriel.",
                    "ID": "19"
                },
                {
                    "text": "'Ba eni luumme käre caanø jï wïth juurre, ni geni ciik moe kucge. Alëluya, pwøc en jï Wuuö Jwøk!",
                    "ID": "20"
                }
            ]
        },
        {
            "ID": "OT:PSA.148",
            "name": "Dut Pwøc 148",
            "song": "Dudi 148",
            "author": "",
            "text": [
                {
                    "title": "Duut Mo Cäänö Kaper Man Pwøc Wuuö Jwøk",
                    "text": "Alëluya, pwøc en jï Wuuö Jwøk. Pwøyu Wuuö Jwøk, u ni en maal, ni pwøyu eni ki kwöra enu yïthge maal.",
                    "ID": "1"
                },
                {
                    "text": "Pwøyu eni, u na nyïïatwiet maal moe; pwøyu eni, u na lwaae moe ni en maal.",
                    "ID": "2"
                },
                {
                    "text": "Cäŋ ki dwääy, pwøyu Wuuö Jwøk; ceer bëët ni wø cïpi ki tar maal, pwøyu Wuuö Jwøk;",
                    "ID": "3"
                },
                {
                    "text": "Maal ki pøøl bëët, pwøyu Wuuö Jwøk.",
                    "ID": "4"
                },
                {
                    "text": "Beerra man ö gïïögø bëët ni pwøcge nyeŋ Wuuö Jwøk, kiper kanya cwääc ge, caana dwøre jaak, ni putge thur karge.",
                    "ID": "5"
                },
                {
                    "text": "Ni cïp geni kwörge nee bëëtge na bäre bäre, ni mooc geni ki ciik mo ba dak.",
                    "ID": "6"
                },
                {
                    "text": "Pwøyu Wuuö Jwøk ki kwöra enu yïthge bäät piny, ni beeye u lääc naama dwøŋ, ki kwöra päŋ bëët,",
                    "ID": "7"
                },
                {
                    "text": "ka agaackøth, ki pey, ki køth, ki pøøl, ka atuunna ni wø kwödö ki køør ciige.",
                    "ID": "8"
                },
                {
                    "text": "Beerra man ö thuuri ki kïte bëët ni pwøcge eni, ki jenni mo wø nyïïge cam ki jer geer bëët,",
                    "ID": "9"
                },
                {
                    "text": "ki lääc paap ki mo paac bëët, ki gïï wø muuli ki piny ki weny bëët.",
                    "ID": "10"
                },
                {
                    "text": "Pwøyu eni, u na nyec bäät piny ki jiy bëët, ki kwääri ki dïŋut luup mo bäät piny bëët,",
                    "ID": "11"
                },
                {
                    "text": "ki wøpe ki nyïïakuue bëët, ki jäle ko obwöre bëët.",
                    "ID": "12"
                },
                {
                    "text": "Beerra man ö gïïögø bëët ni pwøcge Wuuö Jwøk, kiper dwøŋŋa nyeŋŋe keere, na ajiem mare kaala ajiem maal ki piny.",
                    "ID": "13"
                },
                {
                    "text": "Eni teek mar jiye atïïe nee bëëde ni cäätha maal, ni ö jiye bëët moa cwïnyge en køøre ni jïtge ki pwøc, ni beege jø Icriel na bëëde dïge. Alëluya, pwøc en jï Wuuö Jwøk.",
                    "ID": "14"
                }
            ]
        },
        {
            "ID": "OT:PSA.149",
            "name": "Dut Pwøc 149",
            "song": "Dudi 149",
            "author": "",
            "text": [
                {
                    "title": "Duut Mo Cäänö Kaper Man Pwøc Wuuö Jwøk",
                    "text": "Alëluya, pwøc en jï Wuuö Jwøk. Wärru jï Wuuö Jwøk ki duut mo nyään, ni pwøyu eni dï acooŋ jø wø bëëdö ni cwïnyge ena køøre.",
                    "ID": "1"
                },
                {
                    "text": "Beerra man mïn yïth jø Icrielli ki Jwøa cwääc geni, ni ö geni na jø Dhayan ni kwöŋge ki met ec kipere, eni na nyeya marge.",
                    "ID": "2"
                },
                {
                    "text": "Beerra man pwøcge eni ki meeŋ, ni wärge ki dut pwøc jïre ni ge pöödö ki thøme ka anëët.",
                    "ID": "3"
                },
                {
                    "text": "Kiper Wuuö Jwøk yie wø mïnnö ki jiye, ni piem jøøa en yïth gïï mo leth, ni mooc geni ka ajiem.",
                    "ID": "4"
                },
                {
                    "text": "Beerra man ö jø wø bëëdö ni cwïnyge ena køør Wuuö Jwøk ni kanyge ni yïthge met ki køør ajiem mana jootge, ni wärge ki dudi ni yïthge met kwör niine moge.",
                    "ID": "5"
                },
                {
                    "text": "Beerra man pwøcge Jwøk ki pwøc mo dwøŋ, ni ceŋge da opëëlle mo deŋge karge riet beth,",
                    "ID": "6"
                },
                {
                    "text": "kiper nee kwöri coolge dëët wïth juurre, ni jäälge jøøgø ni tïïge ki gïï mo leth dëëtge;",
                    "ID": "7"
                },
                {
                    "text": "kiper nee nyeye mo jøøgø twöcge ki tiimme, ni twöcge kwääri moge ko oguudi;",
                    "ID": "8"
                },
                {
                    "text": "na ajäla mana no ogöörö kiper jøøgø nee tïïcge; ni tïm gïïögø na ajiem kiper jiye na näk cwïnyge ena køøre. Alëluya, pwøc en jï Wuuö Jwøk.",
                    "ID": "9"
                }
            ]
        },
        {
            "ID": "OT:PSA.150",
            "name": "Dut Pwøc 150",
            "song": "Dudi 150",
            "author": "",
            "text": [
                {
                    "title": "Duut Mo Pwøca Wuuö Jwøk",
                    "text": "Alëluya, pwøc en jï Wuuö Jwøk. Pwøyu Jwøk kar bëëtö mare na en kur keere, ni pwøyu eni maal kanya en teeki mare yie.",
                    "ID": "1"
                },
                {
                    "text": "Pwøyu eni kiper tïïe moa tïïe ki køør teek mare, ni pwøyu eni ki køør dööŋö mare na dwøŋ døc.",
                    "ID": "2"
                },
                {
                    "text": "Pwøyu eni ki dööt tuŋi, ni pwøyu eni ki thøme ma teeŋi.",
                    "ID": "3"
                },
                {
                    "text": "Pwøyu eni nou pöödö ki bulli ka anëët nou miel, ni pwøyu eni ki thøp-othïënhö ko opele.",
                    "ID": "4"
                },
                {
                    "text": "Pwøyu eni ka adijeege, ni pwøyu eni ki gare.",
                    "ID": "5"
                },
                {
                    "text": "Beerra man ö gïïa näk røkge da jwïëy bëët ni pwøcge Wuuö Jwøk. Alëluya, pwøc en jï Wuuö Jwøk.",
                    "ID": "6"
                }
            ]
        }
    ]
}