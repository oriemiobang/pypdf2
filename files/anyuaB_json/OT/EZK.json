{
    "textIntro": "Nyikuŋ Jwøk ma Edhikiel abëëdö pääny Babiløn ki køør mana mak eni ki tøŋ na aciel ki nyeny Juuda ma Jöakin, ki jø Icriel mo thööth (2 Nyeye 24:10-13; Edhikiel 1:2). Edhikiel beeye dhaanhø mo käla ri tuuŋ dïlämme. Wuuö Jwøk ajiem mare anyoodhe jï Edhikiel ki køør luup mo wø nyooth ki yi wïc, ni cwøl Edhikiel nee tïme na nyikuŋ Jwøk, nee luup mo wø nyoodhe jïgø nee wø caane jï jø poge. Edhikiel atïïc Wuuö Jwøki na ŋat koor jø Icriel, na ŋat kööm geni ki man wecge raay moge. Luup møøk moa nyooth jï Edhikiel anyooth Edhikielli jï jiy ni ee tïïö kaamar dëraama, nee ci wïthge døc. 'Ba dëraama, tiere beeye nyuudhi mo nyootha yi bëëtö mar gïrpiny mo tägö. Edhikiel dwør Jwøk akøbe ki yïth cwiiri apaar kurciel ni pääny Jerucalem poot kär maa ki tøŋ bäre. 'Ba yïth cwiiri moøgø, luup moa caane beege luup ajäla mano käl Jwøki bäät jø Icriel, këël bäät mïëri møøk moa en buutge. Yïth cwiiri moøgø, Jwøk Edhikiel amaae ki teek ni tïme ni ba løny ki cäänö ni näk mo patha man køp luum Jwøk keere (3:24-27). 'Ba kanya mak Jerucalem, ni päth cer nyeny Babiløn, Edhikiel dhee ajap Jwøki ni tïme ni cäänö jaak (24:25-27; 33:21-22). 'Ba køør manøgø, luup moa caane, cäänö kaper ränynyö mar Babiløn ki nyïïmän møøk, ki døøn bëëtö kare mar jø Icriel. Jwøk jø Icriel apääre ki cuu jiy mo otal, mo ocäŋ dwøk karge na jiy mo kwøw (37:1-14). Køør ränynyö mar Jerucalem, Edhikiel abëëdö ni køpa dwør Jwøk ki cwiiri ma pïërariiø ka abïriiø (29:17). Aŋuun luubö mana cään Edhikiel kipere beeye luum Øt Jwøk mo nyään mana nyooth jïre ka yi wïïe. 'Ba yi øtø manøgø, ajiem Wuuö Jwøk na kwøŋ joot na aay yie (11:23), acäŋ jootø ni duua yi gø (43:1-4). Ni manøgø nyootha gø ni yi nyïme Jwøk öö ni bëëde dï jiye, ni tïm Øt Jwøki na kany mo gwïëth ööa wøk ki yie baŋ jiy bëët (47:1-12). Luup mo onøøyø kwöre mo thööth yi wëëlö man beeye «Wär dhaanhø,» ko «Oŋäcge ni bee aani na Kwäärö Wuuö Jwøk.» 'Ba wär dhaanhø manøgø nyootha Edhikiel. ",
    "introTitle": "Luup Mo Cäänö Kaper Wëël Edhikiel",
    "chapterName": "Edhikiel",
    "version": "anyuaB",
    "text": [
        {
            "ID": "OT:EZK.1",
            "name": "Edhikiel 1",
            "text": [
                {
                    "title": "Luum Gïïa Kwøw, Ka Ajiem Wuuö Jwøk Mana Nyooth Jï Edhikiel",
                    "text": "'Ba na tïme na cwiiri ma pïëradäk, ni dwää aŋween nïre abïïc, naa ena bäät naam Kebar yïthakic jø Juuth moa no omaa ki tøŋ, maal ree ajabe, ni ö Jwøki ni nyuunh aani ki ŋïï ki yi wïïa.",
                    "ID": "1",
                    "comment":"Cwiiri moøgø na pïëradäk yøø kanymør løny ki man tïme ni beege cwiic dööŋö mo Edhikiel. Raŋ Kwään Jiy 4:3."
                },
                {
                    "text": "'Ba dïcäŋögø ri bïï nïne mo dwäänögø, ni beeye kanya ö cwiic nyeya ma Jöakin thuwø na pääŋe na abïïc ki mana maai ki tøŋ,",
                    "ID": "2"
                },
                {
                    "text": "dwør Wuuö Jwøk aö bääta, a na dïlämi, ni bee a Edhikiel o Buci, bäät naam Kebar manøgø na en yi ŋööm jø Kaldia. Ni ö cer Wuuö Jwøki ni ö bääta kaace.",
                    "ID": "3"
                },
                {
                    "text": "'Ba ka adïëri møn, ni nëënna, atuunna aputa joot ni kwönnö ki wï piny, mo nëëni kaamar pöölö mo dwøŋ mo maac nigaaŋ yie, ni tar orieny deŋŋe, ni maac mana en ya atuunna manøgø, dïëre wärri kaamar nywïënyö mo di leenyø.",
                    "ID": "4"
                },
                {
                    "text": "Ni yi maaøgø da gïï ma aŋween mo caala gïï mo kwøw. 'Ba gïïögø kït moge nëëni na ennø nø: Geni, geno cwääö kaamar jiy.",
                    "ID": "5"
                },
                {
                    "text": "'Ba man nø jïre da täärnyïmmi aŋween ki bwöm aŋween.",
                    "ID": "6"
                },
                {
                    "text": "Ni tietge bëëdö ni thïïŋ, ni cääthe mo tietge otïïö kaamar cääthe mo tiet nyirøøa, ni ge bëëdö ni paŋŋi kaamar nywïënyö ma jwïël mo othoodhø.",
                    "ID": "7"
                },
                {
                    "text": "'Ba tiet bwöpge moø na aŋween yøø ki jï piny da ceŋ mo kede ceŋ dhaanhø. 'Ba gïïö na aŋween bëët yøø, man nø jïre da täärnyïmmi aŋween ki bwöm aŋween,",
                    "ID": "8"
                },
                {
                    "text": "ni bwöpge bëëdö ni man nø rege gudö ki mo watge maya. 'Ba geni, ge bëëdö ni man nø cäätha nyïme ni dëëtge ba løkge kany wø aacge.",
                    "ID": "9"
                },
                {
                    "text": "'Ba gïïö na aŋween yøø yi cwääc mana cwääc täärnyïmge ki gø bee en: Täärnyïm mana en løø nyïm otïïö kaamar täärnyïm dhaanhø, ni ö mana en bäät cwïïc ni tïï kaamar täärnyïm ŋuu, ni ö mana en bäät caam ni tïï kaamar täärnyïm rwaath, ni ö mana en ŋäc ni tïï kaamar täärnyïm olwiith mana näk agweec.",
                    "ID": "10"
                },
                {
                    "text": "Manøgø beeye bëëtö mar täärnyïmmi moge. 'Ba bwöpge bëëdö ni ege peerø; ni man nø bwöpe ariiø bëëdö ni rege gudö ki mo wati maya. Ni ö bwöpge ariiø møga ni bëëtge ni dëëtge ege uumö ki ge.",
                    "ID": "11"
                },
                {
                    "text": "'Ba gïïögø man nø bëëdö ni cäätha nyïme; ni kany wø ci jwïëyi yie jaak, ge puta ci yie, ni kany wø näk mo geno aay, dëëtge ba løkge.",
                    "ID": "12"
                },
                {
                    "text": "'Ba dï gïïögø ni kwøw yøø, da gïï mo nëëni kaamar cuk mo wärri, mo bëëdö kaamar ameethi mo ge jöödö yïthakic gïïögø, ni ge cøøa ŋäc ki nyïm. 'Ba beege gïï mo orieny ni tar ni maac nigaaŋ dïge.",
                    "ID": "13"
                },
                {
                    "text": "'Ba gïïögø ni kwøw yøø ge bëëdö ni ge rïïŋö døc ni ge jööta cään ki maal kaawat man wø ö agaackøthi wø neegaaŋ.",
                    "ID": "14"
                },
                {
                    "text": "'Ba aani kanya lwïtha baŋ gïïö ni kwøw yøø, ka adïëri møn, aana put jïtö piny deŋ man nø ki gïn mo caala tier jääy.",
                    "ID": "15"
                },
                {
                    "text": "'Ba gïïö ni caal tiet jïëthe yøø yi cwääc mana cwääc ge ki gø otïïö na ennø nø: Ge bëëdö ni ge ŋwaŋŋi kaamar waŋ kïdi, ni ge na aŋween bëët yøø, geno cwääö na teeŋ aciel. Ni geno tïïö ni man nø nëëni kede da tier jääy mør mo ena yie ni rege gänö.",
                    "ID": "16"
                },
                {
                    "text": "'Ba kany wø aacge, ge puta aay ki løøk aciel ki røk løøk mo nyïmge moa na aŋween, ni dëëtge ba løkge këët kany wø näk mo geno aay.",
                    "ID": "17"
                },
                {
                    "text": "'Ba tiet jïëthe moøgø bäyö ni di lwäyö ki ge; ni ge na aŋween bëët yøø bëëdö ni dëëtge ogääbö ki nyeŋ mo raŋ ki deŋge bäre.",
                    "ID": "18"
                },
                {
                    "text": "'Ba gïïö ni kwøw yøø kany wø cääthge, gïïa caal tiet jïëthe na en buutge ge puta cääthö na aciel ki geni; ni kany wø määt gïïögø ni kwøw yøø, ge määtö thuwø.",
                    "ID": "19"
                },
                {
                    "text": "Kany wø ci jwïëyi yie jaak, gïïö ni kwøw yøø ge puta aay ki løøk maneca, ni ö tiet jïëthe  ni putge aa maal ki geni na aciel, kiper jwïëc gïïögø ni kwøw yøø ena yïth gïïö ni caal tiet jïëthe yøø.",
                    "ID": "20"
                },
                {
                    "text": "Kany wø ö gïïa kwøwi noo cääthge, ge cääthö thuwø; ni kany wø ö gïïa kwøwi noo cuŋge, ge cuŋŋö thuwø; ni kany wø ö gïïa kwøwi noo määtge, ge määtö na aciel ki geni thuwø; kiper jwïëc gïïö ni kwøw yøø ena yïth gïïögø ni caal tiet jïëthe yøø.",
                    "ID": "21"
                },
                {
                    "text": "'Ba bäät gïïö ni kwøw yøø da gïrpiny mo ree ee peerø bäätge mo nëëni kaamar maal, ni tøŋ ni caala piiø.",
                    "ID": "22"
                },
                {
                    "text": "'Ba gïïö ni kwøw yøø bwöpge ege peerø tier gïnögø ni caal maal enø, ni man nø bwöpe ogääbö ki mo wati maya, ni man nø bwöpe ariiø møga bëëdö ni dëëre ee uumö ki ge.",
                    "ID": "23"
                },
                {
                    "text": "'Ba gïïö ni kwøw yøø kanya määtge, dööt bwöm moge awïnynya ni lwör kaamar naam mo pänhnhö, ni caala dwør Wuuö Jwøk, eni na en teeki jïre, ni wïnyi kaamar dööt jø leny. 'Ba kany wø cuŋge, bwöpge dwøkge piny.",
                    "ID": "24"
                },
                {
                    "text": "'Ba dwøl wïnyi ka maal bäät gïna näk ree ee peerø bäätge kaamar maal. 'Ba kany wø cuŋge, bwöpge dwøkge piny.",
                    "ID": "25"
                },
                {
                    "text": "'Ba bäät gïna näk ree ee peerø bäätge kaamar maal, da gïrpiny yie mo nëëni kaamar wälu mo otïïö ki kïdi mo kïte caala caaro. 'Ba bäät wälu manøgø da gïrpiny mo nëëni kaamar dhaanhø mo opï piny bääte maal.",
                    "ID": "26"
                },
                {
                    "text": "'Ba na raŋa gø, ki mana täge ki kun da piere këël wïïe aputa joot ni caala nywïënyö ma jwïël mo wärri kaamar maac. 'Ba ki mana täge ki piere këël piny, ajooda na gïn mo caala maac, ni tar bëëdö no orieny ki deŋŋe manø bäre.",
                    "ID": "27"
                },
                {
                    "text": "'Ba tar mana no orieny deŋŋe, nëëni kaamar daanø kany wø cööde maal ri køth. Ni manøgø beeye bëëtö mar ajiem mar Wuuö Jwøk. 'Ba kanya jooda gø, aana pädhö ki bäp yia, ni puta dwøl wïnynyö ni cäänö.",
                    "ID": "28"
                }
            ]
        },
        {
            "ID": "OT:EZK.2",
            "name": "Edhikiel 2",
            "text": [
                {
                    "title": "Kanya Ö Jwøki Na Cwøl Edhikiel Nee Dwør Jwøk Købe ",
                    "text": "Kanyøgø ena köö jïra, ni «Wär dhaanhø, cuŋŋï ki tietï niï cäänna!»",
                    "ID": "1"
                },
                {
                    "text": "'Ba kanya cääne ki aani, Jwïëc Jwøk adøny dëëra ni wëëk a cuŋŋö ki tieta; ni wïnynya dwøl ni cäänna aani.",
                    "ID": "2"
                },
                {
                    "text": "Ni kööe jïra, ni «Wär dhaanhø, a jääŋŋa ïïni baŋ jø Icriel, ge na jø ageem na gëëmö ki aani; geni ki kwäcge gena bëëdö ni ge bääö dëëra këël dïcäŋ man.",
                    "ID": "3"
                },
                {
                    "text": "A jääŋŋa ï baŋge, ge na jøøa wïthge teek na näk cwïnyge teek. Wär caanï jïge ni kööï, ni ‹Man beeye dwør Kwäärö Wuuö Jwøk.›",
                    "ID": "4"
                },
                {
                    "text": "'Ba geni, këël mo ge kweer wala ïthge cekge ciiø, kiper mana näk mo gena jø ageem, oŋäcge ki man näk mo nyikuŋ Jwøk nut dïge.",
                    "ID": "5"
                },
                {
                    "text": "'Ba ï na wär dhaanhø, kärï lwäyö ki geni, ni ba lwäyï ki luup moo carge, këël ïïno kïth yïthakic odhäŋ ki koodhi, ni cïp ïïni yïth agarapi, kärï lwäyö ki luup moo carge, ni ba bwøk cwïnyï ki geni kanyo enï nyïmge; kiper gena jø ageem.",
                    "ID": "6"
                },
                {
                    "text": "'Ba luup 'moa wär caanï jïge, kiper gena jø ageem, këël mo ge kweer wala ïthge cekge ciiø.",
                    "ID": "7"
                },
                {
                    "text": "'Ba ennø, ï na wär dhaanhø, cek ïthï ki luup moo caana jïrï en; kärï gëëmö kaamar jø dhi ødøgø na jø ageem yøø. Jap dhiï ni camï gïn ni cïba jïrï en.»",
                    "ID": "8"
                },
                {
                    "text": "'Ba køøre na lwïtha, ka adïëri møn, cenø aputa joot no orwieø nyïma ni wëëlö mo odølø ena yie.",
                    "ID": "9"
                },
                {
                    "text": "'Ba na peer gø nyïma, aputa joot no ogöörö ki yie ki ŋääe; ni luup moa no ogöörö bääte beege luup kïmmö, ko oduuru, ki cooyø.",
                    "ID": "10"
                }
            ]
        },
        {
            "ID": "OT:EZK.3",
            "name": "Edhikiel 3",
            "text": [
                {
                    "text": "Kanyøgø ena köö jïra, ni «Wär dhaanhø, cam gïnö ni nëëni jïrï enø, ni beeye wëëlö manøgø, ni aayï ni caanï luumma jï jø Icriel.»",
                    "ID": "1"
                },
                {
                    "text": "Kanyøgø dhaa aŋaama, ni ö eni ni caam aani ki wëëlö manøgø.",
                    "ID": "2"
                },
                {
                    "text": "Køøre ena köö jïra, ni «Wär dhaanhø, cam wëëlö man ni cïba jïrï en ni jäŋï ki gø.» Ni puta gø cam ni ŋweeth dhaa ni caala maar kïc.",
                    "ID": "3"
                },
                {
                    "text": "Køøre ena köö jïra, ni «Wär dhaanhø, ci baŋ jø Icriel nø ni caanï luup 'moa jïge.",
                    "ID": "4"
                },
                {
                    "text": "'Ba ï ba jääŋŋi kaper niï ciï baŋ jiy mo dhøk marge kuc wala dhøk marge  teek, 'ba beeye baŋ jø Icriel;",
                    "ID": "5"
                },
                {
                    "text": "niï ba jääŋŋi kaper niï ciï baŋ wïth juurre moa thööth ni wø cäänö ni dhøgi moge kuc wala teek, ni dhøgi moge ba ci wïïï; 'ba doo na ï yaa jääŋŋö baŋge, dwørï dege leŋø.",
                    "ID": "6"
                },
                {
                    "text": "'Ba jø Icriel ge poot kweer ki man wïnyge luummï, kiper geno nø kweer ki man wïnyge luumma. Ka adïëri møn, jø Icriel bëët gena jiy mo wïthge teek ni cwïnyge teek.",
                    "ID": "7"
                },
                {
                    "text": "'Ba ka adïëri møn, aani, wïïï tïïa tïïö ni teek kaamar wïthge, ni tïïa cwïnyï ni teek ni caala cwïnyge.",
                    "ID": "8"
                },
                {
                    "text": "Aani, cwïnyï tïïa tïïö ni teek ni caala kïdi mo teek døc. Kärï lwäyö ki geni, ni ba bwøk cwïnyï kanyo enï nyïmge, këël na bëëtge ni gena jø ageem.»",
                    "ID": "9"
                },
                {
                    "text": "Kanyøgø ena cäŋ köö, ni «Wär dhaanhø, luup bëët moo caana jïrï en, wïnynyï na karge, ni kïthï ge cwïnyï.",
                    "ID": "10"
                },
                {
                    "text": "Ennø, ci baŋ jø pou moa no omaa ki tøŋ, ni cäännï geni; këël mo ge kweer wala ïthge cekge ciiø, wär kööï jïge, ni ‹Man beeye dwør Kwäärö Wuuö Jwøk.› »",
                    "ID": "11"
                },
                {
                    "text": "Køøre Jwïëc Jwøk aana wëëk päny maal, ni puta dwøl mo dwøŋ wïnynyö mo märö kaamar køth deŋŋa mo köö, ni «Pwøc en jï ajiem Wuuö Jwøk na en kar bëëtö mare!»",
                    "ID": "12"
                },
                {
                    "text": "Ni wïnynya dööt bwöm mo gïïa kwøw ni pööta rege, ki dööti mo tiet jïëthe moa en deŋge, ni dööti moøgø märö døc.",
                    "ID": "13"
                },
                {
                    "text": "Kanyøgø Jwïëc Jwøk aana put tïŋ maal ni 'käl aani, ni puta aay ni cwïnya okëënynyö ni aano gootø, ni cer Wuuö Jwøk ena bääta naa ee maa ni teek.",
                    "ID": "14"
                },
                {
                    "text": "Køøre aana pïï yïthakic jø Juuth moa no omaa ki tøŋ na en kanya cwøl ni Tel-Abiib bäät naam Kebar, ni puta bëëtö buutge ki nïne abïriiø ni cwïnya obwøk døc. ",
                    "ID": "15"
                },
                {
                    "title": "Kanya Jier Edhikiel Na Ŋat Koor Kiper Jø Icriel",
                    "text": "'Ba kanya tïme na aŋuun nïne moa na abïriiø, dwør Wuuö Jwøk aö bääta ni kööe,",
                    "ID": "16"
                },
                {
                    "text": "ni «Wär dhaanhø, ïïna jiera niï tïmï ni ïïna ŋat koor kiper jø Icriel; luubö mano wïnynyï dhaa jaak, ge wär köömmï ki gø ki nyeŋŋa.",
                    "ID": "17"
                },
                {
                    "text": "'Ba kany wø kööa jï ŋat raay, ni ‹Ï thøw møn kiper raay moï,› niï ba ci kuna köömmï gø ki man wec raay moe nee jwïëye piem, ŋat raay manøgø thøøa yïth raay moe, 'ba remø mare pëënynya pëënynyö ki ïïni.",
                    "ID": "18"
                },
                {
                    "text": "'Ba ni näk ŋat raay köömmï köömmö, ni kweere ki man løk cwïnye yïth raay moe ki uutjïëthe moe na reyø, eni thøøa yïth raay moe, 'ba ïïni, ï dööŋ wøk ra ajäla manøgø.",
                    "ID": "19"
                },
                {
                    "text": "«'Ba maya thuwø, ni näk ŋat mo bëëte tiir, bëëtö mare na tiir wiie wiiø ni tïïe ki raay, ni cïpa nyïme ki gïn mo cwaanya tiere, eni thøw. Eni thøw yïth raay moe, ki køør mana kärï gø köömmö, ni ö japa beyø na tïïe ni ba par wïc ki geni; 'ba aani, remø mare pëënynya pëënynyö ki ïïni.",
                    "ID": "20"
                },
                {
                    "text": "Kany wø näk ŋat mo bëëte tiir köömmï köömmö ki man ba tïïe ki raay, ni put bëëtö møn ni ba tïïö ki raay, eni bëëdö ni kwøw kiper mana jïëc köömmö; 'ba ïïni thuwø, ï bëëdö ni bäŋ ajäla bäätï.»",
                    "ID": "21"
                },
                {
                    "text": "'Ba cer Wuuö Jwøk abëëdö ni ena bääta kaace, ni kööe jïra, ni «Ö maal ni ciï yi ŋöömma näk ree ee päärö, naa cääna ki ïïni yie.»",
                    "ID": "22"
                },
                {
                    "text": "Kanyøgø aana put ö maal ni cøøa yi ŋöömma näk ree ee päärö. 'Ba ka adïëri møn, kanya pïïa, ajiem mar Wuuö Jwøk oløny ni cuŋŋö yie kaace, ni beeye teeŋ ajiem mana jooda bäät naam Kebar. Kanyøgø aana put pädhö ki bäp yia.",
                    "ID": "23"
                },
                {
                    "text": "'Ba Jwïëc Jwøk aput døny dëëra ni tïïc aani naa cuŋŋa ki tieta, ni cääne ki aani ni kööe jïra, ni «Ciï ni dëëdï ødï bäätï.",
                    "ID": "24"
                },
                {
                    "text": "'Ba ï na wär dhaanhø, ïïno twöc ki thøøli ni tïmï niï ba løny ki man ööï wøk niï ci yïthakic jiy.",
                    "ID": "25"
                },
                {
                    "text": "Leebï owëëga ninäŋ ya aŋarkwannï, ni tïmï niï ba cäänö, kiper nee jø Icriel nee ge ba köömmï, kiper gena jø ageem.",
                    "ID": "26"
                },
                {
                    "text": "'Ba kanyo wäro cääna ki ïïni, dhiï ojaba, ni kööï jïge, ni ‹Man beeye dwør Kwäärö Wuuö Jwøk.› 'Ba ŋato jïëy, wär jïëe, ni  ö ŋato kweer, ni kweere. Kiper gena jiy mo gena jø ageem.",
                    "ID": "27"
                }
            ]
        },
        {
            "ID": "OT:EZK.4",
            "name": "Edhikiel 4",
            "text": [
                {
                    "title": "Nyuudhi Mana Tïïc Edhikielli Kiper Mano Ciel Jerucalem Dïër ",
                    "text": "«'Ba ennø, ï na wär dhaanhø, määnyï ka athaa ni cïbï gø buutï ni göörï kït pääny Jerucalem bääte.",
                    "ID": "1"
                },
                {
                    "text": "Ni määnynyï deŋŋe ki kwör leny mo tuk eni ki yie, ni thørï deŋŋe ki ŋøøm mo eth bäät kiir ki gø, ni määnynyï deŋŋe ki twëëre mo jø leny mo këëdi ki gø, ni ŋudï ki jenni mo thiel kiir ki ge nee pädhe.",
                    "ID": "2"
                },
                {
                    "text": "Køøre wär määnyï ki nywïënyö mo caala dööga ni cïbï gø yïthakiyu ki pääny kaamar kiir mar nywïënyö, ni løøï nyïmï baŋe, ni cielï pääny dïër, nee put bëëte no ocielø. 'Ba manøgø otïmö ni beeye nyuudhi kiper jø dhi øt Icriel.",
                    "ID": "3"
                },
                {
                    "text": "«'Ba ïïni, wärï but bäät caamï, ni ö raayi mo jø dhi øt Icriel ni kïthï ge bäätï. 'Ba raay moge okäärï ki yïth nïne bëët ki mano täge ki kanya butï piny bäät caamï.",
                    "ID": "4"
                },
                {
                    "text": "Aani, bäätï kwäänna kwäännö ki nïne mo caala kwään cwiiri mo raay moge. Ïïno bëëdö ki nïne ma dïpe adäk ki pïërabïŋween niï käära raay mo jø dhi øt Icriel.",
                    "ID": "5"
                },
                {
                    "text": "«'Ba noo thöörï nïne moøgø, wärï cäŋ butö niï buta bäät cwïïï, ni kïthï raay mo jø dhi øt Juuda bäätï. 'Ba aani, bäätï kwäänna kwäännö ki nïne ma pïëraŋween, ni dïcäŋ aciel man nø beeye kar cwiir aciel mo raay moge.",
                    "ID": "6"
                },
                {
                    "text": "Køøre nyïmï oløøï baŋ Jerucalem na näk ociel dïër, ni køpï luum ajäla mare jïre ni cäännï gø ni iï nyoodhø ki lweetï.",
                    "ID": "7"
                },
                {
                    "text": "'Ba aani ï twöa twöö ki thøøli ni tïme ni ba løny jïrï ki man løgï riï këël kanyo thum nïne yie moo cielï Jerucalem dïër.",
                    "ID": "8"
                },
                {
                    "text": "«'Ba ïïni, kädï ki cïndë, ki gäbci, ki ŋööri, ki beel, ka aja, ni kanï ge yi dak, ni tïïyï ge na cam kiperï yïth nïne moo beetï ni ïïno but bäät caamï, ni beege nïne ma dïpe adäk ki pïërabïŋween.",
                    "ID": "9",
                    "comment":"Gäbci ki dha Araba cwøl na agarbu."
                },
                {
                    "text": "'Ba cam mano camï otïmö ni beeye ya athöödhi aciel ki yi cäŋ, ni camï ka yïth caae.",
                    "ID": "10"
                },
                {
                    "text": "'Ba pïï moo maathï ki yi cäŋ, otïmö ni røm ka yi cuŋguth, ni maathï ka yïth caae.",
                    "ID": "11"
                },
                {
                    "text": "'Ba cam manøgø ocamï kaawat man wø cam acøøpa mar gäbci, ni thaalï ni nëënö jï jiy, ni thaalï ka maa cieth jiy mo otal.»",
                    "ID": "12"
                },
                {
                    "text": "Ni kö Wuuö Jwøki, ni «Kaawat manøgøøni, jø Icriel ge cämö ki cam mo ba waany kanyo riema ge yie yïthakic wïth juurre.»",
                    "ID": "13"
                },
                {
                    "text": "Køøre aana köö, «Wui Kwäärö Wuuö Jwøk, aani, dëëra poot kära tïïö ni ba waany na bäre bäre. Kiper ki mana käla thïnhö këël ennø, a poot kär cämö ki gïn mo thøwa eni keere en wala baga lääyi mør. Poot bäŋ rïŋö mo ba waany mo onø ci dhaa en.»",
                    "ID": "14"
                },
                {
                    "text": "Køøre ena köö jïra, «Wøp nø, ï tïïa tïïö nee tïme ni møø thaalï ka maac mar wär mo dhäk ni patha maac mar cieth mo jiy.»",
                    "ID": "15"
                },
                {
                    "text": "Køøre ena cäŋ köö jïra, ni «Wär dhaanhø, aani, cam man wø ö yi Jerucalem ŋøla ŋølø. Jø Jerucalem geno tïmö ni ge cama cam mo di rømø ni ge bëëdö ni geno lwäyö, ni tïmge ni ge maatha pïï mo di rømø ni ge bëëdö ni nyeŋge okwätö,",
                    "ID": "16"
                },
                {
                    "text": "kiper mano tïme ni bäŋ cam ki pïï mo ge rømø ki gø. 'Ba ŋati man nø obëëdö ni raŋŋa jï wati no olwäyö, ni putge dwaalø yïth raay moge.",
                    "ID": "17"
                }
            ]
        },
        {
            "ID": "OT:EZK.5",
            "name": "Edhikiel 5",
            "text": [
                {
                    "text": "«'Ba ennø, ï na wär dhaanhø, lwötï ko opëëllö mo beth ni lielï jïëc tïïï ki jïëc wïïï ki gø kaawat man wø tïïc ŋat nyaar jïër. Køøre nø, jïër wär kïth bäät gïr røm ni pääŋŋï ge na kwöre adäk.",
                    "ID": "1"
                },
                {
                    "text": "'Ba kanyo thum nïne yie mo ciel Jerucalem dïër, dää thäk jïër wär waaŋï dï pääny. Ni lwørï dää thäk møøk ni ŋørï ge ko opëëllö deŋ pääny bäre. Ni ö thäk dääge moa no odööŋ ni kerï ge yi jamø. 'Ba aani, køørge ŋwiea ŋwieø ko opëëllö.",
                    "ID": "2"
                },
                {
                    "text": "'Ba ïïni, wärï lwötï ki mo  nøk røk moøgø ni twöï ge cer abïïnï.",
                    "ID": "3"
                },
                {
                    "text": "Ni cäŋï lwötö ki mo nøk rege ni leeŋï ge yi maac ni waaŋï ge. Køøre nø, maac manøgø oput keethø dï Icriel bäre.»",
                    "ID": "4"
                },
                {
                    "text": "'Ba man bee gïna caan Kwäärö Wuuö Jwøki, ena köö, ni «Man bee Jerucalem, na tïïa ni ena dïër yïthakic wïth juurre, ni eno rum mïëri dïër.",
                    "ID": "5"
                },
                {
                    "text": "'Ba ki køør rääö mare, ciik 'moa ki gïïa köömma eni ki ge akwiere, ni kaala wïth juurre ki mïëri moa en deŋŋe. Eni ciik 'moa akwiere, ni käre cäädhö ki køør gïïa köömma eni ki ge.»",
                    "ID": "6"
                },
                {
                    "text": "Kiper manøgønø, Kwäärö Wuuö Jwøk aköö, ni «Ï na Jerucalem, ïïna bëëdö niï tïïya okiera niï kaala wïth juurre moa en deŋŋï, ni kwierï gïïa köömma ïïni ki ge, ki ciik 'moa; këël ciik mo wïth juurre moa en deŋŋï ï kär jïëy ki geni.",
                    "ID": "7"
                },
                {
                    "text": "«Kiper manøgønø, a na Kwäärö Wuuö Jwøk, luumma caana beeye en: Aani, a ööa maal bäätï, ï na Jerucalem, ni ö ajäla mara ni kïtha gø bäätï ni nëënö jï wïth juurre.",
                    "ID": "8"
                },
                {
                    "text": "'Ba kiper kït gïï wø lamï bëët na näk yia raac ki ge, gïn mo poot kära tïïö cøøn mo ba cäŋa tïïyö këët tïïa tïïö dëërï.",
                    "ID": "9"
                },
                {
                    "text": "Kiper manøgønø, jøøa nyöödö ko obwöre, obwöre moge ocamge dïërï, ni ö obwöre ni camge jøøa nywøl ge thuwø. Ajäla mo leth okïtha bäätï, ni ö jiyi moï moo dööŋ ni kwøw ni keetha ge yïth tuk piny.»",
                    "ID": "10"
                },
                {
                    "text": "Kiper manøgønø, Kwäärö Wuuö Jwøk aköö, ni «Ka adïëri møn, kaawat man bëëda naa kwøw en, kiper mana päätï øtø mara na en kur keere ki kït gïï wø lamï na reyø døc, ki gïïa näk ec raac ki ge, aani ki dëëra raa paanya paanyø buutï, ni ba nyoodha bäth ec mara jïrï wala ki man wara cwïnya ki ïïni.",
                    "ID": "11"
                },
                {
                    "text": "Dää thäk jiy moï geno thøw dïërï ki täw mo raac ki käc, ni ö dää thäk jiyï møga ni näk geni ko opëëllö ŋää kiir marï, ni keetha dää thäk jiyï møga yïth tuk piny, ni puta køørge ŋwiec døc ko opëëllö.",
                    "ID": "12"
                },
                {
                    "text": "«Køøre wëër mara ni wø liel kaamar maac nijook, ni ö wëërri mara ni døø piny ki geni, ni ö yia ni thume. 'Ba kanyo poot wëërri mara ni ena bäätge, oputge ŋäc ni beeye aani na Wuuö Jwøk na cäänö ki geni ni aano këëyö.",
                    "ID": "13"
                },
                {
                    "text": "Uuni, u raanynya raanynyø ni putu tïmö ni uuna gïr ajøøŋ yïthakic wïth juurre moa en deŋŋu, ki mo wø pöödhi ki buutu.",
                    "ID": "14"
                },
                {
                    "text": "'Ba kanyo jääla uuni ki køør wëër mara ni wø liel kaamar maac, ki juuk mo teek, uuno tïmö na gïr ajøøŋ na gïr ajaany, na gïr ŋwøc, ni tïmu ni uuna gïn böö wïth juurre ki ge moa en deŋŋu. Luummögø caana aani, a na Wuuö Jwøk.",
                    "ID": "15"
                },
                {
                    "text": "Aani, käc mo dwøŋ døc mo u thøw ki gø jääŋŋa jääŋŋö bäätu ni raany uuni. Käc tïïa tïïö nee puuthe bäätu, ni cuŋ jïëth caammi mou bëët.",
                    "ID": "16"
                },
                {
                    "text": "Käc ki lääc paap moa reyø ojääŋŋa baŋu, ni putge uuni tïïc ni bäŋ obwöre jïïu. Täw ki køny remø piny ööa bäätu, ni käla thøw opëëllö bäätu. Luummögø caana aani, a na Wuuö Jwøk.»",
                    "ID": "17"
                }
            ]
        },
        {
            "ID": "OT:EZK.6",
            "name": "Edhikiel 6",
            "text": [
                {
                    "title": "Luum Ajäla Mano Jääl Jø Icriel Ki Gø Kiper Kït Gïï Wø Lamge ",
                    "text": "'Ba dwør Wuuö Jwøk aö bääta ni kööe jïra,",
                    "ID": "1"
                },
                {
                    "text": "ni «Wär dhaanhø, løø nyïmï baŋ kïte mo Icriel, ni cäännï geni,",
                    "ID": "2"
                },
                {
                    "text": "ni kööï, ‹Wui, u na kïte mo Icriel, wïnynyu dwør Kwäärö Wuuö Jwøk! Luumma caan Kwäärö Wuuö Jwøki jïïu, u na kïte, ki thuuri, ka agäp-kïte, ki gøli, bee en, ena köö: Ni ka adïëri møn, aani ki dëëra, a ööa baŋu ko opëëllö, ni jääla uuni, ni raanynya kwör lam mou moa en bäät thuuri.",
                    "ID": "3"
                },
                {
                    "text": "Kiper manøgønø, gïï wø cïp olämme mou bäätge oränynyi, ni ö gïï wø waaŋ jer wø jïcge ŋwääi ni met bäätge ni tøc geni. Aani, u nääa nääö deŋ kït gïï wø lammu.",
                    "ID": "4"
                },
                {
                    "text": "Aani, rïŋ dëëtu moa no othøw, u na jø Icriel, peedha piny deŋ kït gïï wø lammu, ni kera cuu mou piny deŋ gïï wø cïp olämme mou bäätge.",
                    "ID": "5"
                },
                {
                    "text": "Päänye moa bëëdu yïthge bëët oränynyi, ni ö kwör lam mou moa en bäät thuuri ni ränyge, kiper nee gïï wø cïp olämme mou bäätge nee ränyge ni  tïmge ni bäŋgø; ni ö kït gïï wø lammu ni tøyi ni ränyge na bäre, ni ö gïï wø waaŋ gïï wø jïcge ŋwääi ni met bäätge moa näk mou ni ŋødi piny, ni ö jammi moa tïïyu ni putge tïmö ni bäŋgø.",
                    "ID": "6"
                },
                {
                    "text": "Jiy mou othøw ni nigenaaŋ yïthakiyu, ni ö uuni ni putu gø ŋäc ni bee aani na Wuuö Jwøk.",
                    "ID": "7"
                },
                {
                    "text": "« ‹'Ba aani, jiy møøk dëëtu owiia ni kwøw, kiper jiy møøk dëëtu geno bøth dho opëëllö, ni keethge dï wïth juurre ki yïth mïëri.",
                    "ID": "8"
                },
                {
                    "text": "'Ba jiy moo bøth, wïthge oparge ki aani kanyo enge yïthakic wïth juurre moa mak geni ki tøŋ. Geni wïthge oparge ki kanya bëëda ni cwïnya ege raanynyø ki køør mana bëëtge ni cwïnyge lääŋŋa käp, na pää geni ki aani, ki køør mana bëëtge ni nyeŋge ege peerø køør käp mana wara tïïcge ki kït gïï wø lamge. 'Ba geno männi ki dëëtge keerge ki køør japa reyø na bacge, ki japa näk yia raac ki ge bëët na tïïcge.",
                    "ID": "9"
                },
                {
                    "text": "Køøre oŋäcge ni bee aani na Wuuö Jwøk, ni luup moa cara patha oballe jaak kanya kööa ni bäätge kïtha kïthö ki gïn mo leth.›",
                    "ID": "10"
                },
                {
                    "text": "«'Ba man beeye luumma caan Kwäärö Wuuö Jwøki, ena köö, ni ‹Paŋ ceŋŋï ni tietï gøyï gøyø ki piny niï jwöŋö ni «Wui, wui,» kiper japa reyø na raac eci ki ge na tïïc jø dhi øt Icrielli. Geni, geno 'näk ko opëëllö, ki käc, ki täw.",
                    "ID": "11"
                },
                {
                    "text": "Ŋato en kany mo bäär onäk täwi, ni ö ŋato kare cään ni nääi ko opëëllö, ni ö ŋato dööŋ dï pääny no ociel dïër ni 'nägi ya käci. Kanyøgø nø, wëër mara owëëga thöör bäätge.",
                    "ID": "12"
                },
                {
                    "text": "Køøre nø, oŋäcge ni bee aani na Wuuö Jwøk kanyo jootge jiy moge no othøw yïthakic kït gïï wø lamge, deŋ gïï wø cïp olämme moge bäätge, ki bäät thuuri moa bäyö, ki wïth kïte bëët, ki tiet jenni moa no onigïït piny, ki tiet jera teek bëët na bäyö, ni beege kwöra wara wääŋge yie ki jer wø jïcge ŋwääi ni met jï kït gïï wø lamge bëët.",
                    "ID": "13"
                },
                {
                    "text": "Kanyøgø nø, cera orwiea ni jääla geni, ni wëëga ŋöömö marge ränynyö døc, ni dööŋe ni bäŋ gïrpiny yie ni kaala dïtëën mana cwøl ni Dïbila; køøre nø oŋäcge ni bee aani na Wuuö Jwøk.› »",
                    "ID": "14"
                }
            ]
        },
        {
            "ID": "OT:EZK.7",
            "name": "Edhikiel 7",
            "text": [
                {
                    "title": "Cäŋ Mano Jääl Jø Icriel Yie Kare Acäännö ",
                    "text": "'Ba dwør Wuuö Jwøk aö bääta ni kööe,",
                    "ID": "1"
                },
                {
                    "text": "ni «Wär dhaanhø, luumma caan Kwäärö Wuuö Jwøki kiper ŋööm Icriel bee en, ena köö, ni ‹Man beeye aŋuudi! Aŋuun nïne aö bäät wïth tuk piny karge ŋweeri mo ŋööm Icriel.",
                    "ID": "2"
                },
                {
                    "text": "Ennø, aŋuun bëëtö maru aløny ni öö. Aani, wëër mara jääŋŋa jääŋŋö bäätu; luup mou ŋøla ŋølø ki køør uutjïëthe mou, ni ö gïïa raac eci ki ge na tïïyu bëët ni dwøga ge wïthu.",
                    "ID": "3"
                },
                {
                    "text": "Aani, cwïnya ba pädhi ki gïru, ni ba wara cwïnya ki uuni; 'ba aani, u jääla jäälö ki køør bëëtö maru ki japa raac yia ki ge na en dïïu. Køøre nø, ŋäyu ŋääö ni bee aani na Wuuö Jwøk.›",
                    "ID": "4"
                },
                {
                    "text": "«'Ba man beeye luumma caan Kwäärö Wuuö Jwøki, ena köö: Gïn mo leth aöö! Gïn mo leth mo poot kär wïnyö cøøn aöö!",
                    "ID": "5"
                },
                {
                    "text": "Aŋuun nïne aöö! Aŋuun nïne anø öö! Aløny ni tägö ki man käl ränynyö bäätu; anø öö!",
                    "ID": "6"
                },
                {
                    "text": "Ajäla maru aö baŋu, u ni bëëdö yi ŋöömmi en! Kanya wäŋŋi aløny ni öö; cäŋa wäŋŋi kare cään. 'Ba otïmö ni nuta oduuru bäät kïte ni patha kwöŋŋö ki met ec.",
                    "ID": "7"
                },
                {
                    "text": "Aani, ki kany mo cään, wëër mara kønynya bäätu, ni liel cwïnya ki uuni døc; ni ŋøla luup mou ki køør bëëtö maru, ni ö gïïa raac eci ki ge na tïïyu ni dwøga ge wïthu.",
                    "ID": "8"
                },
                {
                    "text": "Aani, cwïnya ba pädhi ki gïru, ni ba wara cwïnya ki uuni; 'ba aani, u jääla jäälö ki køør bëëtö maru ki japa raac eci ki ge na en dïïu. Køøre nø, ŋäyu ŋääö ki man näk mo beeye aani na Wuuö Jwøk na jääl uuni.",
                    "ID": "9"
                },
                {
                    "text": "« Ka adïëri møn, cäŋöca beeye en! Ena nø öö! Cäŋ man jääl uuni yie aløny ni öö; wëër mano ö bäätu anø tägö ki man nyooth ree; atöör anø  døøŋŋø bäätu.",
                    "ID": "10"
                },
                {
                    "text": "Okiera anø døøŋŋø ni døøa røk jøøa reyø kaamar athøra mo pwöta ge ki gø. Bäŋ dhaanhø mo wec rege, wala røk lwaae moge, ni bäŋ jap kwär moge mo wec wala gïn mo pere leth jaak mo ena dïge.",
                    "ID": "11"
                },
                {
                    "text": "Kanyaca anø öö, cäŋöca anø pïï. Jø wø ŋëëö ki jammi kär yïthge mïnnö, ni ö jø wø gädhö ni ba kïmge, kiper wëër mano ööi ööa bäät lwaak bäre.",
                    "ID": "12"
                },
                {
                    "text": "Kiper bäŋ dïgädhi këët mo døø baŋ japa näk ee dwøk pwödhö këël aŋuun kwøw mare, kiper luum ajäla mana nyooth ööa bäät lwaak bäre ni ba kääŋi; 'ba kiper raay moge, bäŋ aciel dïge mo jwïëye di piemø.",
                    "ID": "13"
                },
                {
                    "text": "'Ba këël tuŋi dege koodhø ni jiiŋge jammi bëët, bäŋ dhaanhø aciel dïge mo ci baŋ leny, kiper wëër mara ena bäätge bëët.",
                    "ID": "14"
                },
                {
                    "text": "«Opëëllö otïmö ni ena wøk töök kiir, ni ö täwi ki käc ni en yi kiir. Ŋato en yi pwödhö onäk ko opëëllö, ni ö jø wø en yi kiir ni thööri ya täwi ki käc.",
                    "ID": "15"
                },
                {
                    "text": "'Ba moo bøth ki thøø noo reŋi, geno tïmö ni ge bëëdö bäät kïte, ni ge jwöŋö kaamar akuyi yïth aleye, ni ŋati man nø jwøga raay moe.",
                    "ID": "16"
                },
                {
                    "text": "Ceŋge oniläp bëët, ni ö nyeŋ cøkge ni øcge piny kaamar pïï.",
                    "ID": "17"
                },
                {
                    "text": "Geni, keece orøcge na abïïe ni bëët dëëtge ni kwanynyi ki lwär; wïthge otïmö ni laay bëët, ni ö wïthge ni gwääri wøk bëët.",
                    "ID": "18"
                },
                {
                    "text": "Gwet-bïrö moge oleeŋge nyeŋ jïëthe, ni ö warkie moge ni tïmge kaamar gïn mo ba waany. Gwet-bïrö moge ki warkie moge otïmö ni bäŋ køny mo tïïcge kiperge kanyo tïme na ri cäŋ wëër mar Wuuö Jwøk. Japøge ba cïpi ki jäŋ jïge wala yïthge päŋ ki ge, kiper beege japa wëëk geni päth yïth raay.",
                    "ID": "19"
                },
                {
                    "text": "Gena töödö kiper jap mïërö moge, ni dëëtge kønyge kønyø ki ge ki man tïïcge kït gïï wø lamge na näk yia raac ki ge. Kiper manøgønø, aani japøge tïïa tïïö jïge kaamar gïn mo ba waany.",
                    "ID": "20"
                },
                {
                    "text": "Japøge cïba ceŋ jøøa path ki jø piny moa reyø nee twierge, ni ö geni ni päätge ge.",
                    "ID": "21"
                },
                {
                    "text": "Aani täärnyïma oløøa wøk bäät jø Icriel, ni ö jøøa pathi ni päätge kar bëëtö mara na pere leth, ni put kuuwe døny yi gø thuwø ni päätge gø.",
                    "ID": "22"
                },
                {
                    "text": "«Jiiŋ tiimme, kiper piny apäŋ ki jø wø køny rem jiy piny, ni ö päänynyi ni pääŋe ki jø okiera.",
                    "ID": "23"
                },
                {
                    "text": "Aani, a kännö ki wï jur mana näk raac døc, nee öge kuna lwørge mïëri mo jøøgø; aani, a ööa kuna raanynya atöör mar jøøa teek, ni ö kwör lam moge na en kur keerge ni wëëga ge nipäät.",
                    "ID": "24"
                },
                {
                    "text": "'Ba kanyo ö lwärri bäätge, bëët mëër omanyge, 'ba otïmö ni bäŋgø.",
                    "ID": "25"
                },
                {
                    "text": "Jammi mo leth otägi ni rege döötge döötö, ki waae mo ööi ni rege lwöbö, ni ö geni ni manyge luup mo wø nyooth ki baŋ nyikuk Jwøk; 'ba otïmö ni bäŋ ciik ki baŋ dïlämme, ni bäŋe pwöc ki baŋ jø døøŋŋø.",
                    "ID": "26"
                },
                {
                    "text": "Nyeya okïmmi, ni ö jø kööre moe ni rïïŋ dëëtge ki lwär; 'ba jø paac bëët bäätge opädhi. Aani luup moge oŋøla ki køør bëëtö marge, ni jääla geni ki køør mana tïïcge. Kanyøgø nø oŋäcge ni bee aani na Wuuö Jwøk.»",
                    "ID": "27"
                }
            ]
        },
        {
            "ID": "OT:EZK.8",
            "name": "Edhikiel 8",
            "text": [
                {
                    "title": "Luum Gïïa Raac Eci Ki Ge Na Tïïc Jø Icrielli Na Nyooth Jï Edhikiel ",
                    "text": "'Ba kanya tïme na ri bïcier cwiiri, ni nïr dwää abïciel abïïc, ni beege cwiiya beetwa ni waano maa ki tøŋ, kanya ena yi øtø mara ni aano pï piny ni jø døøŋŋø mo Juuda geno pï piny nyïma, cer Kwäärö Wuuö Jwøk aö bääta kaace.",
                    "ID": "1"
                },
                {
                    "text": "'Ba kanya lwïtha, gïn mo kede dhaanhø aputa joot. 'Ba eni ki mana täge ki piere këël piny nëëni kaamar maac. 'Ba ki mana täge ki piere këël wïïe nëëni ni wärri kaamar nywïënyö mo ena yi maac.",
                    "ID": "2"
                },
                {
                    "text": "Kanyøgø gïn mo bëëdö kede cere arwiee ni mak aani ki gø ki jïëc wïïa; ni ö Jwïëc Jwøki ni put a tïŋ maal yïthakic piny ki maal; ni kïth a Jerucalem ki ri gïï wø nyooth Jwøki ki yi wïc, ni kïth a dhi kal mana en jï løø wï-piny mar kal mana en dïër, kanya näk ocöönhnhö ki kït gïn wø lam na  käl këëny cwïny jï Wuuö Jwøk.",
                    "ID": "3"
                },
                {
                    "text": "'Ba ka adïëri møn, ajiem Jwø Icriel aputa joot nyïma kaace, ni beeye teeŋ ajiem mo caala mana kwøŋ nyooth jïra bäät naam Kebar.",
                    "ID": "4"
                },
                {
                    "text": "Køøre ena köö jïra, ni «Wär dhaanhø, lwïthï jï løø wï-piny.» Kanyøgø na lwïtha jï løø wï-piny, kït gïn wø lam manøgø na käl këëny cwïny jï Wuuö Jwøk aputa joot dhi kal man wø døny baŋ gïn wø cïp olämme bääte.",
                    "ID": "5"
                },
                {
                    "text": "Køøre ena cäŋ köö jïra, ni «?Wär dhaanhø, japi ni raac eci døc ki ge ii na tïïc jø dhi øt Icrielli kany en, ni beege japo tïïc aani naa tïma ni kara bäär ki øtø mara na en kur keere, nëënö jïrï? 'Ba ïïni, ï cäŋa jïtö ki jammi mo ec raac ki ge døc mo kaala moi.»",
                    "ID": "6"
                },
                {
                    "text": "Køøre aana käle ni kïth a dhi kal. 'Ba kanya lwïtha, aana jïtö ki kany mo ŋaam dëër kal.",
                    "ID": "7"
                },
                {
                    "text": "Køøre ena köö jïra, ni «Wär dhaanhø, cäŋ kanya ŋaam dëër kal koonynyø.» 'Ba kanya koonya gø, aana tuc wøk ni jïta ki dhi øtø mør.",
                    "ID": "8"
                },
                {
                    "text": "Køøre ena köö, ni «Ciï ni raŋï japø ni reyø na näk ec raac ki ge ni ege tïïö kaa enø.»",
                    "ID": "9"
                },
                {
                    "text": "Kanyøgø aana dønyø ni puta dëër øtø manø bäre joot no ogöörö ki kït gïï wø muuli ki piny, ki kït lääy mo reyø, ki kït gïï mo määnö, ki kït gïï wø lam bëët mo jø dhi øt Icriel.",
                    "ID": "10"
                },
                {
                    "text": "'Ba nyïm gïïögø da jø døøk dhi øt Icriel ma pïërabïriiø mo cuŋŋö yie. 'Ba Jaadhania o Capan ena dï jø døøgøgø ni cuŋŋö thuwø; ni ŋati man nø dëëtge cere da gïn wø duuŋ gïn wø jïye ŋwääi ni met yie; ni gïn wø jïye ŋwääi ni met bëëdö ni duuŋ ceŋge yïth gïïögøøni.",
                    "ID": "11"
                },
                {
                    "text": "Kanyøgø Wuuö Jwøk aköö jïra, ni «?Wär dhaanhø, gïn ni tïïc jø døøk dhi øt Icriel yi muudhö en, ni ŋati man nø ena øt kït gïï wø lame, nëënö jïrï? Kiper gena köö, ni ‹Wuuö Jwøk wa ba nëëni jïre; Wuuö Jwøk ŋöömö marwa awiie.› »",
                    "ID": "12"
                },
                {
                    "text": "Ni cäŋ köö jïra, ni «Ge cäŋï ka jootø ni ge tïïö ki gïï wø raac eci ki ge døc mo kaala man.»",
                    "ID": "13"
                },
                {
                    "text": "Køøre Wuuö Jwøk aana kïth dhi kal mana en jï løø wï-piny ki øt Wuuö Jwøk, ni puta jïtö ka apoole mo jwöŋö kiper jwøk mo othøw mo cwøl ni Tamudh.",
                    "ID": "14"
                },
                {
                    "text": "Køøre ena köö jïra, ni «?Wär dhaanhø, gïn nëënö jïrï? Ï poot jïtö ki gïï wø raac eci ki ge døc mo kaala man.»",
                    "ID": "15"
                },
                {
                    "text": "Køøre eni aana kïth yi kal mana en dïër mar øt Wuuö Jwøk. 'Ba dhi øt Wuuö Jwøk kaace yïthakic agööla ki gïn wø cïp olämme bääte, da cwøw mo jïtö ki pïërariiø ka abïïc mo ŋäthge ege løø baŋ øt Wuuö Jwøk ni nyïmge ege løø jï kur tuul-cäŋ, ni cøŋge ege këël piny ni rege kemø ki cäŋ ni ge lama gø.",
                    "ID": "16"
                },
                {
                    "text": "'Ba Wuuö Jwøk aköö jïra, ni «?Wär dhaanhø, gïn ee, nëënö jïrï? ?Aŋø, bee gïn mo jööt jaak ki baŋ jø dhi øt Juuda ki man tïïge ki gïï wø raac yia ki ge kany, ni piny ege pääŋö ki tïïe mo raay ni ge wëëga aani gootø cooth? Raŋ ge mø, ge tïïö ki jap abuua!",
                    "ID": "17"
                },
                {
                    "text": "Kiper manøgønø, a wëër ki geni. Cwïnya ba pädhi ki gïrge këët, ni ba wara cwïnya ki geni. Ge këël doo jwöŋö deŋ ïtha ni döötge ena maal, aani ïtha ba ciia ko oduuru marge.»",
                    "ID": "18"
                }
            ]
        },
        {
            "ID": "OT:EZK.9",
            "name": "Edhikiel 9",
            "text": [
                {
                    "title": "Kanya 'Näk Jøøa Lam Juu Møøk ",
                    "text": "Kanyøgø dwør Wuuö Jwøk awïnynya ni cwötö ki dwøl mo dwøŋ ni kööe, ni «Käl jiy kany moa näk ajäla mar pääny ocïp ceŋge, ni ŋati man nø gïr leny mare ena cere.»",
                    "ID": "1"
                },
                {
                    "text": "Køøre aani, jiy abïciel ma cwøw aputa joot ni ge cäänhnhö ki dhi kiir mana en jï maal na en jï løø wï-piny ki øt Jwøk, ni ŋati man nø cere da gïr leny mar 'näk. 'Ba buut jøøgø da dhaanhø mør mo oruyö ka abïï ma lïïna mo käädö ki jap göör. Ni öge ni cuŋge deŋ gïn wø cïp olämme bääte na näk tïïc ka nywïënyö ma jwïël.",
                    "ID": "2"
                },
                {
                    "text": "Køøre ajiem mar Jwø Icriel aö maal ki kanya en yie bäät kirubëlli, ni ci bäät thudhi mana en dhi øt Jwøk. Køøre Wuuö Jwøk, ŋata näk oruyö ka abïïk lïïna ni wø käär jap göör ni ee twöö piere acwøle. ",
                    "ID": "3"
                },
                {
                    "text": "Kanyøgø Wuuö Jwøk aköö jïre, ni «Ciï ni wïrï dï pääny Jerucalem bäre, ni kïthï täärnyïm jiy ki ŋïï, ni beege jøøa näk cwïnyge opädhö ni wø bëëdö ni ge cooyø ki jammi moø ni reyø ni tïïc yie yøø.»",
                    "ID": "4"
                },
                {
                    "text": "'Ba eni jøø na abïciel acäänne thuwø ni wïnyö jïra, ni «Cou køør ŋatøgø na jääŋŋa en dï pääny, ni 'nägu jiy; 'ba cwïnynyu kär pädhö ki gïrge, ni ba warru cwïnynyu ki geni.",
                    "ID": "5"
                },
                {
                    "text": "'Nägu geni ni bäŋgø mo dööŋ, ki mano täge ki jäle, ko obwöre moa näk wøpe, ki nyïïakuue, ko obwöre moa therø, ki mään; 'ba jøøa näk täärnyïmge da ŋïï kär gutu. 'Ba wär tägu ki øt lam mara.» Køøre aputge täk ki jø døøŋŋø moa en nyïm Øt Jwøk.",
                    "ID": "6"
                },
                {
                    "text": "'Ba Wuuö Jwøk aköö jïge, ni «Tïïyu Øt Jwøk ni ba waany ki rïŋ dëët jiy moa no othøw, ni pääŋŋu dï kal ki ge. Tägu nø!» Kanyøgø gena put aay ni cige wøk ni putge jiy 'näk moa en dï pääny.",
                    "ID": "7"
                },
                {
                    "text": "'Ba kanya bëëtge ni ge nääö ki jiy, ni aano dööŋ keera buut Wuuö Jwøk, dëëra aleeŋa piny ni jwöŋa, ni kööa, «?Wui Kwäärö Wuuö Jwøk, ki køør wëër marï mana kïthï bäät Jerucalem, jø Icriel moa bøth dhøk gïï mo leth raanynyï raanynyø bëët?»",
                    "ID": "8"
                },
                {
                    "text": "Køøre aløøe jïra ni kööe, ni «Raay atïmö ni thööth døc kiree dhi øt Icriel ki dhi øt Juuda, ni ŋøøm päŋ ki rem jiy, ni ö dï päänynyi ni pääŋe ki gïï mo reyø; ni ge köö, ni ‹Wuuö Jwøk ŋøøm awiie, ni eni ba nëënö thuwø!›",
                    "ID": "9"
                },
                {
                    "text": "'Ba aani cwïnya ba pädhi ki gïna tägö dëëtge, ni ba wiia geni, 'ba tïïe moge na reyø dwøga wïthge.»",
                    "ID": "10"
                },
                {
                    "text": "Køøre ŋata näk oruyö ka abïïk lïïna ni wø käär jap göör ni ee twöö piere aduuö ni kööe, ni «Gïna köömmï aani ki gø anø tïïa.»",
                    "ID": "11"
                }
            ]
        },
        {
            "ID": "OT:EZK.10",
            "name": "Edhikiel 10",
            "text": [
                {
                    "title": "Kanya Ö Ajiem Mar Wuuö Jwøk Na Daak Ree Bäät Øt Jwøk ",
                    "text": "Køøre aana lwïthö ni jooda gïna dwøŋ na näk ree ee peerø bäät nyïïatwiet maal mo wø cwøl ni kirubëlli, ki gïn mo kede kïdi mo kïte caala caaro mo nëëni kaamar wälu mo ena wïth kirubëlli moøgø.",
                    "ID": "1",
                    "comment":"Kirubëlli beege teeŋ nyïïatwiet maal møøk."
                },
                {
                    "text": "Køøre Wuuö Jwøk aköö jï ŋata no oruyö ka abïï ma lïïna, ni «Ci yïthakic tiet jïëthe na en tiet kirubëlli, ni pääŋï ceŋŋï ki cuk maac na en yïthakic kirubëlli, ni ciï ni kerï ge dï pääny.» 'Ba ŋatøgø aput cøø naa raŋŋa gø.",
                    "ID": "2"
                },
                {
                    "text": "'Ba kanya ci ŋatøgø, kirubëlli ge bëëdö ni ge cuŋŋö ki jï løø tier-piny ki øt Jwøk, ni yi kal mana en dïër bëëdö ni päŋ ki pöölö.",
                    "ID": "3"
                },
                {
                    "text": "Køøre ajiem mar Wuuö Jwøk aput nirwöc bäät kirubëlli ni put pïï bäät thudhi mar dhi øt Jwøk. Ni ö øt Jwøki ni put pääŋö ki pöölö, ni yi kal päŋ ki tar mar ajiem mar Wuuö Jwøk.",
                    "ID": "4"
                },
                {
                    "text": "'Ba dööt bwöm mo kirubëlli lwör ni wïnyö yi kal mana en wøk, ni wïnyi kaamar dwør Wuuö Jwøk, eni na en teeki jïre, kany wø cääne.",
                    "ID": "5"
                },
                {
                    "text": "'Ba kanya ö Wuuö Jwøki na kööm ŋata näk oruyö ka abïï ma lïïna, ni «Kädï ki maac yïthakic kirubëlli tiet jïëthe,» ŋatøgø aput aay ni cuŋŋe deŋ tier jääy.",
                    "ID": "6"
                },
                {
                    "text": "Kanyøgø kirubël aciel cere arwaak baŋ maac mana en yïthakicge ni lwöte ki maac ni cïp gø cer ŋata näk oruyö ka abïï ma lïïna; ni ö ŋatøgø ni lwør gø ni put aay ki gø.",
                    "ID": "7"
                },
                {
                    "text": "'Ba tiet bwöp kirubëlli moøgø da gïn mo nëëni kede cer dhaanhø.",
                    "ID": "8"
                },
                {
                    "text": "'Ba na lwïtha, aana put jïtö ki tiet jïëthe aŋween deŋ kirubëlli, ni tier jääy man nø ena deŋ kirubël man nø; 'ba tiet jïëthe moøgø ŋwaŋŋi kaamar waŋ kïdi.",
                    "ID": "9"
                },
                {
                    "text": "'Ba tiet jïëthe moø na aŋween yøø rege caalø, ni man nø nëëni kede da tier jääy mør mo ena yie ni rege gänö.",
                    "ID": "10"
                },
                {
                    "text": "'Ba kany wø näk mo ge aay, ge puta aay ki løøk aciel mo nyïm moa na aŋween, ni ge puta aay ni ge caatha nyïmge ni rege ba løkge kany wø näk mo geno tïŋŋö.",
                    "ID": "11"
                },
                {
                    "text": "'Ba kirubëlli dëëtge bäre, ni beege dïŋäthge, ki ceŋge, ki  bwöpge, këël tiet jïëthe moa na aŋween na en buutge, bëëdö no ogääbö ki nyeŋ mo raŋ bëët.",
                    "ID": "12"
                },
                {
                    "text": "'Ba da dwøl ma awïnynya mo cwøla nyeŋ tiet jïëthe, ni «Tiet jïëthe mo wø løøŋ rege.»",
                    "ID": "13"
                },
                {
                    "text": "'Ba kirubël man nø jïre da täärnyïmmi ma aŋween. Täärnyïm mana dïkwøŋ nëëni na täärnyïm kirubël; 'ba rietge caala täärnyïm dhaanhø, ni dääge caala täärnyïm ŋuu, ni ö ŋweerge ni caal täärnyïm olwiith mana näk agweec.",
                    "ID": "14"
                },
                {
                    "text": "'Ba kirubëlli moøgø gena määt maal. 'Ba geni beege gïïa kwøw moa nyooth jïra bäät naam Kebar.",
                    "ID": "15"
                },
                {
                    "text": "'Ba kany wø cääth kirubëlli, tiet jïëthe moa en deŋge ge puta cääthö thuwø; ni kany wø ö kirubëlli noo peerge bwöpge ni marge määtö, tiet jïëthe moøgø thuwø deŋ kirubëlli ba wecge.",
                    "ID": "16"
                },
                {
                    "text": "'Ba kany wø ö kirubëlli noo cuŋge, ge cuŋŋö thuwø; ni kany wø määt kirubëlli, ge määtö ki ge bëët, kiper tiet jïëthe ge bwøtha jwïëc gïïa kwøw na näk beege kirubëlli.",
                    "ID": "17"
                },
                {
                    "text": "Køøre ajiem mar Wuuö Jwøk bäät thudhi mar dhi øt Jwøk awiie ni cuŋŋe bäät kirubëlli.",
                    "ID": "18"
                },
                {
                    "text": "'Ba kanya lwïtha, kirubëlli aputa joot ni bwöpge ege peerø ni marge määtö. 'Ba kanya määtge, gena put määtö na aciel ki tiet jïëthe. 'Ba na aacge, gena cuŋŋö dhi kal mana en jï løø kur tuul-cäŋ ki Øt Jwøk, na ajiem Jwø Icriel ena bäätge.",
                    "ID": "19"
                },
                {
                    "text": "'Ba gïïögøøni beege gïïa kwøw na jooda tiet Jwø Icriel bäät Naam Kebar, ni puta ge ŋec ni beege kirubëlli.",
                    "ID": "20"
                },
                {
                    "text": "'Ba gïïögøøni man nø jïre da täärnyïmmi aŋween, ki bwöm aŋween, ni tiet bwöpge ki jï piny da gïï mo nëëni kede ceŋ dhaanhø.",
                    "ID": "21"
                },
                {
                    "text": "'Ba täärnyïmge nëëni keda mana jooda ge bäät naam Kebar; ni man nø cäätha nyïme ni tiir.",
                    "ID": "22"
                }
            ]
        },
        {
            "ID": "OT:EZK.11",
            "name": "Edhikiel 11",
            "text": [
                {
                    "title": "Luum Ajäla Mana Jääl Dïbwöthe Mo Jerucalem Ki Gø ",
                    "text": "Køøre Jwïëc Jwøk aana tïŋ maal ni kïth aani dhi kal mana dïët ki dhi øt Wuuö Jwøk mana en jï løø kur tuul-cäŋ. 'Ba dhi kal kaace da jiy yie ma pïërariiø ka abïïc. 'Ba Jaadhania wär Adhur ki Pelathiya o Benaya, ge na bëëdö na dïbwöthe mo jiy, gena jooda dï jøøgø.",
                    "ID": "1"
                },
                {
                    "text": "Kanyøgø Wuuö Jwøk aköö jïra, ni «Wär dhaanhø, moøgø beege jøøa tudö ki luup mo reyø na cïpö ka acaare mo reyø yi pääny man,",
                    "ID": "2"
                },
                {
                    "text": "na köö, na ‹?Aŋø, man paa caa man geer uudi yie nø? Pääny man wa di gwøø kaamar athaa wø gwøk rïŋö ki maac.›",
                    "ID": "3"
                },
                {
                    "text": "Kiper manøgønø, ï na wär dhaanhø, cään geni niï jääla ge, cään geni!»",
                    "ID": "4"
                },
                {
                    "text": "Køøre Jwïëc Wuuö Jwøk aö bääta ni kööe jïra, ni «Caanï jïge ni man beeye luumma caan Wuuö Jwøki jïïu, ena köö, ni ‹U na jø dhi øt Icriel, moøgø beege gïï wø caru, 'ba aani, acaara maru ŋääa.",
                    "ID": "5"
                },
                {
                    "text": "Uuni jiy mo thööth anägu yi pääny man, ni pääŋŋu nyeŋ jïëthe moe ki dëët jiy moa 'nägu.›",
                    "ID": "6"
                },
                {
                    "text": "«Kiper manøgønø, luumma caan Kwäärö Wuuö Jwøki bee en, ena köö, ni ‹Jiy moa 'nägu na dëëtge leeŋu piny dï pääny beege rïŋö, ni ö päänynyi man ni näk athaa mar thaal. 'Ba uuni, u käla wøk yie.",
                    "ID": "7"
                },
                {
                    "text": "Uuni, u lwäär ko opëëllö; kiper manøgønø, opëëllö 'käla bäätu ni jääla u ki gø.› Manøgø beeye luumma caan Kwäärö Wuuö Jwøki. Ni cäŋ köö,",
                    "ID": "8"
                },
                {
                    "text": "no ‹U käla wøk yi pääny man, ni cïba u ceŋ jøøa path ni wëëga u jääl ki rege.",
                    "ID": "9"
                },
                {
                    "text": "Uuni, u di nääö ko opëëllö; aani u jääla jäälö dï ŋööm Icriel bäre. Kanyøgønø ŋäyu ŋääö ni bee aani na Wuuö Jwøk.",
                    "ID": "10"
                },
                {
                    "text": "Pääny man u ba gwøe kaamar athaa wø gwøk rïŋö ki maac, 'ba aani u jäälä jäälö dï ŋööm Icriel bäre.",
                    "ID": "11"
                },
                {
                    "text": "Køøre nø, ŋäyu ŋääö ni bee aani na Wuuö Jwøk; kiper u ba cäädhi ka køør ciik 'moa; ciik 'moa käru kïth bäät tïïc; 'ba u cäädhi ka køør ciik mo wïth juurre moa en buutu.› »",
                    "ID": "12"
                },
                {
                    "text": "'Ba kanya bëëda naa cara luupögøøni, Pelathiya o Benaya aput thøø. Kanyøgø dëëra aputa gøø piny ki bäp yia ni puta köö ki dwøl mo dwøŋ døc, ni «Wui, Kwäärö Wuuö Jwøk! ?Jø Icriel moa no odööŋ ni kwøw wïthge poot dïïrï dïïrö na bäre møn?» ",
                    "ID": "13"
                },
                {
                    "title": "Jwøk Jø Icriel Moa No Omaa Ki Tøŋ Dwøge Yi Ŋöömö Marge",
                    "text": "'Ba dwør Wuuö Jwøk aput ö bääta ni kööe,",
                    "ID": "14"
                },
                {
                    "text": "ni «Wär dhaanhø, nyïïmeru, ni beege tuuŋu moa näk rem dëërï, na mak u ki tøŋ ki ge na aciel, ki jø dhi øt Icriel bëët, beege jøøa cään jø Jerucalemmi kiperge na köge, ni ‹Gena jiy mo karge bäär ki Wuuö Jwøk; ŋöömö man cïpa jïwa na marwa.›",
                    "ID": "15"
                },
                {
                    "text": "Kiper manøgønø, caanï jïge ni man beeye luumma caan Kwäärö Wuuö Jwøki kiper jøøa mak ki tøŋ, ena köö, ni ‹Këël na bëëtge ni ge yaa riem kwör mo bäyö dï wïth juurre, ni ge yaa keethø dï mïëri, a poot bëëdö ki geni ki kany mo orømø yïth mïëri moa cige yïthge.›",
                    "ID": "16"
                },
                {
                    "text": "«Kiper manøgønø, caanï jïge ni man beeye luumma caan Kwäärö Wuuö Jwøki, ena köö, ni ‹Ge lïma wøk dï wïth juurre, ni käla geni wøk ki yïth mïëri moa näk geno keethø yïthge, ni cäŋa ŋööm Icriel cïpö jïge.",
                    "ID": "17"
                },
                {
                    "text": "'Ba noo duuge yi gø, kït gïï wø lam bëët na määnö na näk yia raac ki ge raanyge raanynyø.",
                    "ID": "18"
                },
                {
                    "text": "Aani ge mooa mooø ki cwïny aciel ni mooa dëëtge ki jwïëy mo nyään; cwïnynyi moge na caal kïte käla wøk dëëtge ni mooa geni ki cwïnynyi mo jööm kaamar rïŋö.",
                    "ID": "19"
                },
                {
                    "text": "Køøre nø, geno cäädhi køør ciik 'moa ni gwøkge luup 'moa, ni kïthge gø bäät tïïc. Geno bëëdö na jiy 'moa, ni bëëda ni aana Jwøk marge.",
                    "ID": "20"
                },
                {
                    "text": "'Ba jøøa näk cwïnyge onieŋ køør kït gïï wø lam na määnö na näk yia raac ki ge, japøgøøni dwøga wïthge.› » Luummögø caana Kwäärö Wuuö Jwøki. ",
                    "ID": "21"
                },
                {
                    "title": "Kanya Ö Ajiem Mar Wuuö Jwøk Na Dak Ree Yi Jerucalem",
                    "text": "Køøre kirubëlli bwöpge apeerge ni tiet jïëthe ena deŋge, na ajiem mar Jwø Icriel bëëdö ni ena bäätge.",
                    "ID": "22"
                },
                {
                    "text": "'Ba ajiem Wuuö Jwøk aput ö maal ki dï pääny ni put cuŋŋö bäät kïdi na en jï løø kur tuul-cäŋ ki pääny.",
                    "ID": "23"
                },
                {
                    "text": "'Ba Jwïëc Jwøk aana tïŋ maal ni kïth aani yi Babiløn baŋ jiy moa no omaa ki tøŋ; ni manøgø tïïc ni di nyoodhø jïra ki køør Jwïëc Jwøk. Køøre gïna nyooth jïra na neena, aay bääta,",
                    "ID": "24"
                },
                {
                    "text": "ni puta luup bëët moa nyooth Wuuö Jwøki jïra caan jï jiy moa no omaa ki tøŋ.",
                    "ID": "25"
                }
            ]
        },
        {
            "ID": "OT:EZK.12",
            "name": "Edhikiel 12",
            "text": [
                {
                    "title": "Nyuudhi Mana Tïïc Edhikielli Kiper Böök Mar Jø Jerucalem ",
                    "text": "'Ba dwør Wuuö Jwøk aö bääta ni kööe,",
                    "ID": "1"
                },
                {
                    "text": "ni «Wär dhaanhø, ï ena dï jiy ma jø ageem. Gena jiy mo da nyeŋ jïge mo raŋ, 'ba ge ba rääŋö; ni da ïdhi jïge mo wïnynyö, 'ba ge ba wïnyö; kiper gena jø ageem.",
                    "ID": "2"
                },
                {
                    "text": "«Kiper manøgønø, ï na wär dhaanhø, twöc jammi moï kede man wø täk bööki paac; ni putï tïŋŋö ki dïcäŋ ni nëënö jïge ni kede täga böök. Beerra man tïŋŋï paac marï ni ciï paac mør niï nëënö jïge. Kanymør tier gïnögø kwanyge kwanyø, këël na bëëtge ni gena jø ageem.",
                    "ID": "3"
                },
                {
                    "text": "'Käl jammi moï wøk ki dïcäŋ ni nëënö jïge kede man wø täk bööki paac; ni putï tïŋŋö ka abøøya ni nëënö jïge ni kede täga böök ni jøw reŋŋa paac mør.",
                    "ID": "4"
                },
                {
                    "text": "Ni koonyï kiir ni nëënö jïge ni tuyï gø ni dønynyï wøk ki yie.",
                    "ID": "5"
                },
                {
                    "text": "Ni putï jammi moï tïŋ göönnï ni nëënö jïge, ni putï aay ki wäär ni käärï käärö. 'Ba täärnyïmï wär uumï nee ŋöömö ba jootï, kiper a tïïya ïïni na nyuudhi kiper jø dhi øt Icriel.»",
                    "ID": "6"
                },
                {
                    "text": "'Ba aani japøgø atïïa kaawat mana kööm aani. Aani jammi 'moa akäla wøk ki dïcäŋ ni twöa ge kaaman wø tïïc cäŋ böök. Køøre ka abøøya kiir akoonya ki ceŋŋa ni tuya wøk; ni puta aay ki wäär ni jammi 'moa käära käärö ki göönna ni nëënö jïge.",
                    "ID": "7"
                },
                {
                    "text": "'Ba na tïme na amöölla dwør Wuuö Jwøk aö bääta ni kööe,",
                    "ID": "8"
                },
                {
                    "text": "ni «?Wär  dhaanhø, jø dhi øt Icriel moø na jø ageem yøø, ï kärge pëënynyö, na ‹?Agïne ni tïïyï en?›",
                    "ID": "9"
                },
                {
                    "text": "Wär caanï jïge ni man beeye luumma caan Kwäärö Wuuö Jwøki, ena köö, ni ‹Tier gïn beeye kiper dïbwödhi mar Jerucalem ki jø dhi øt Icriel bëët mo wø bëëdö yi Jerucalem.›",
                    "ID": "10"
                },
                {
                    "text": "Caanï jïge, ni ‹Aana nyuudhi kiperu, ni gïna tïïa enø beeye gïno tägi dëët jø Jerucalem. Geno kïth paac mør ni geno maa ki tøŋ.›",
                    "ID": "11"
                },
                {
                    "text": "«Dïbwödhi marge jammi moe jiee göönne ki wäär ni døny wøk. Kiir di koonyø kipere ni pööth wøk ki kany mo ŋaam. Eni wïïe uume uumö nee ŋööm poge ba joode.",
                    "ID": "12"
                },
                {
                    "text": "'Ba aani, ajääp mara peera peerø bääte ni puta eni mak ka ajääp mara. Eni kïtha yi Babiløn, yi ŋööm jø Kaldia, 'ba ŋöömmögø ba joode. 'Ba eno put thøø kunece.",
                    "ID": "13"
                },
                {
                    "text": "Eni ki jiy mo wø en buute bëët, ki jø kööre moe, ki jø leny moe bëët, ge keetha keethø yïth tuk piny; ni puta køørge ŋwiec no opëëllö mara yaa wöth wøk.",
                    "ID": "14"
                },
                {
                    "text": "«Kanyøgønø ŋäcge ŋääö ni bee aani na Wuuö Jwøk ki køør mano keetha geni dï wïth juurre ki yïth mïëri.",
                    "ID": "15"
                },
                {
                    "text": "'Ba aani jiy mo nøk dëëtge wiia wiiø ni kwøw ni ba nääa ko opëëllö, ki käc, ki täw. Kanyøgø nø, japa näk yia raac ki ge bëët na tïïcge caange caanø jï wïth juurre kwöra kïth geni yïthge, ni putge gø ŋäc ni bee aani na Wuuö Jwøk.» ",
                    "ID": "16"
                },
                {
                    "title": "Nyuudhi Mar Lwär Mana Tïïc Edhikiel",
                    "text": "Køøre dwør Wuuö Jwøk aö bääta, ni kööe,",
                    "ID": "17"
                },
                {
                    "text": "ni «Wär dhaanhø, wärï lwäyï kanyo enï bäät cam ki kwön, ni tïm dëërï ni kwanynyi ki lwär kanyo mäthï ki pïï.",
                    "ID": "18"
                },
                {
                    "text": "Caanï jï jiy moa en yi ŋöömö maru ni luumma caan Kwäärö Wuuö Jwøki kiper jø wø bëëdö yi Jerucalem na en yi ŋööm Icriel bee en, ena köö, ni ‹Kwatge camge camø ni ge ena yi lwär, ni maathge pïï moge ni dëëtge kwanynyi ki lwär, kiper ŋöömö marge ränynyö ki jammi moa en yie bëët ki køør ageem man wø tïïc jiyi bëët mo wø en yie.",
                    "ID": "19"
                },
                {
                    "text": "Päänye moa näk jiy thööth yïthge ränynyö, ni ö ŋöömö ni dööŋe ni bäŋ gïrpiny yie. Køøre nø ŋäyu ŋääö ni bee aani na Wuuö Jwøk.› » ",
                    "ID": "20"
                },
                {
                    "title": "Luum Leer Mana Car Jø Icrielli",
                    "text": "Køøre dwør Wuuö Jwøk aö bääta, ni kööe,",
                    "ID": "21"
                },
                {
                    "text": "ni «Wär dhaanhø, ?Aperŋø ni ö jø Icrielli ni wara carge luubö man na leer, ni ‹Nïne apöödhö jaak ni luup moa nyooth bëët kär thur karge.›?",
                    "ID": "22"
                },
                {
                    "text": "Ennø, caanï jïge ni man beeye luumma caan Kwäärö Wuuö Jwøki, ena köö, ni ‹Nïne mo wëëk luup moa nyooth bëët thur karge aløny ni öö. 'Ba luum leer manøgø oputa raanynyø nee ba cari këët dï Icriel.",
                    "ID": "23"
                },
                {
                    "text": "Kiper otïmö ni bäŋ luup tööt këët mo di nyoodhø wala luup adïëda mo tïïca ec ni met ki ge mo di nyoodhø dï jø Icriel.",
                    "ID": "24"
                },
                {
                    "text": "'Ba a na Wuuö Jwøk, aano cäänö, ni ö luupi moo cara ni laarge thur karge ni ba ruu. Wui, u na jø ageem! Yïth nïne mou moo beetu nou kwøw, a cäänö ki uuni, ni ö luupi moo cara ni wëëga ge thur karge.› Luummögø caana Kwäärö Wuuö Jwøki.»",
                    "ID": "25"
                },
                {
                    "text": "'Ba dwør Wuuö Jwøk acäŋ ö bääta ni kööe,",
                    "ID": "26"
                },
                {
                    "text": "ni «Wär dhaanhø, jø Icriel aköö, ni ‹Jammi mo wø nyooth jïrï ruu ki cwiiri mo thööth ni ba laar thur karge, ni luup mo wø carï beege luup mo kwörge poot bäyö.›",
                    "ID": "27"
                },
                {
                    "text": "Kiper manøgønø, caanï jïge ni luumma caan Kwäärö Wuuö Jwøki bee en, ena köö, ni ‹Bäŋ luup 'moa mo ruu këët ni ba laar thur karge; gïno wäro caana jaak thura kare.› Luummögø caana Kwäärö Wuuö Jwøki.»",
                    "ID": "28"
                }
            ]
        },
        {
            "ID": "OT:EZK.13",
            "name": "Edhikiel 13",
            "text": [
                {
                    "title": "Luum Ajäla Mar Jøøa Tïïc Rege Na Nyïïkuk Jwøk ",
                    "text": "Kanyøgø dwør Wuuö Jwøk aö baŋa ni kööe jïra,",
                    "ID": "1"
                },
                {
                    "text": "ni «Wär dhaanhø, kööm jø Icriel moa tïïc rege  na nyïïkuk Jwøk ni wø køp luup moge keerge. Caanï jïge, ni ‹Cegu ïthu ki dwør Wuuö Jwøk!",
                    "ID": "2"
                },
                {
                    "text": "Kwäärö Wuuö Jwøk aköö: Noo tïmö ni raac jï jøøa bäŋ wïdhi, jøøa tïïc rege na nyïïkuk Jwøk ni wø caath køør acaare moge keerge, jø wø köö ni da gïï mo ege neenø, 'ba bäŋgø.",
                    "ID": "3"
                },
                {
                    "text": "Wui, Icriel, jiyï moa tïïc rege na nyïïkuk Jwøk ge bëëdö kaamar othööe mo bëëdö wï paac mo oränynyö.",
                    "ID": "4"
                },
                {
                    "text": "Ge kär ci kuna koorge kwöra ŋaam dëër kiir, ni bäŋe gïn mo ege tïïö ki man cäŋge kiir geerrø deŋ Icriel, nee jø Icriel cuŋge ri leny mar cäŋ Wuuö Jwøk.",
                    "ID": "5"
                },
                {
                    "text": "Ge cäänö ki luup tööt ni da gïï mo onyoodhø jïge, ni marge adïëda jaak, ni ge köö, ni «Wuuö Jwøk aköö na ennø nø,» ni ge kär jääŋ Wuuö Jwøki. 'Ba ge poot ŋäädhö jaak ni luup moge thura karge.",
                    "ID": "6"
                },
                {
                    "text": "'Ba Wuuö Jwøk aköö jïge: ?Na aŋø, patha u ni wø cäänö ki luup tööt ni da gïï mo onyoodhø jïïu, ni maru adïëda jaak kany wø kööu, ni «Wuuö Jwøk aköö na ennø nø», ni bäŋ gïn mo yaa caanø?›",
                    "ID": "7"
                },
                {
                    "text": "« ‹Kiper manøgø nø, Kwäärö Wuuö Jwøk aköö: Kiper mana cäänu ki gïï mo patha adïëri nou cara luup tööt ni da gïï mo onyoodhø jïïu, u jääla jäälö. Luummögø caana aani, a na Kwäärö Wuuö Jwøk.",
                    "ID": "8"
                },
                {
                    "text": "Aani cera tïŋa maal bäät jø wø tïïc rege na nyïïkuk Jwøk ni jääla geni, jø wø cäänö ki luup tööt ni da gïï mo onyoodhø jïge, ni marge adïëda jaak. Geni, ge tïïa tïïö ni bäŋ karge yïthakic jaae 'moa, ni ba göör nyeŋge piny yi wëël nyeŋ mar jø dhi øt Icriel, ni ba døøge yi ŋööm Icriel na bäre bäre. Køøre nø, ŋäyu ŋääö ni beeye aani na Kwäärö Wuuö Jwøk.",
                    "ID": "9"
                },
                {
                    "text": "« ‹Kiper geni wïth jiya wø maaŋge maaŋŋø ni ge köö, ni «Paac beer jaak,» këël na bëëde ni bëët paac raac. Kany wø näk da dhaanhø mo tïïö ki kiir mo ba teek, rwøthge rwødhø ki booya.",
                    "ID": "10"
                },
                {
                    "text": "Kiper manøgø nø, caanï jï jøøa röödhö ki booya manøgø ki man näk mo kiir manøgø pädhö. Kiper køth mo dwøŋ mo muta piny mo ree da pey pätha bääte, ka atuunna mo kwödö ni teek døc.",
                    "ID": "11"
                },
                {
                    "text": "?Aŋø, kanyo päth kiirri, u ba pëënynyi, ni «Booya mana rwøthu kiir ki gø age?»",
                    "ID": "12"
                },
                {
                    "text": "« ‹Kiper manøgø nø, Kwäärö Wuuö Jwøk aköö: Na atuunna mo kwödö ni teek døc tïïa tïïö nee kwönne ki køør wëër mara ni wø liel kaamar maac. Aani, a wëër ni jääŋŋa køth mo dwøŋ mo muta piny mo ree da pey, ni raanynya kiir manøgø na bäre ki wëër mara.",
                    "ID": "13"
                },
                {
                    "text": "Kiir mana rwøthu ki booya manøgø raanynya raanynyø ni neeruuth piny, ni tïm tiere ni nëënö wøk. 'Ba kanyo pädhe, uuno maae yie ni put ränynyö na aciel ki uuni bëët. Køøre nø, ŋäyu ŋääö ni bee aani na Wuuö Jwøk.",
                    "ID": "14"
                },
                {
                    "text": "Kar kanyøgø nø, aani wëër mara othööra bäät kiir ki bäät jøøa rwøth gø ki booya; ni caana gø jïïu, ni «Kiir ki jøøa rwøth gø aränynyö,",
                    "ID": "15"
                },
                {
                    "text": "ni beege jø Icriel moa tïïc rege na nyïïkuk Jwøk, mo wø cään Jerucalem ni wø köö ni da jammi mo onyoodhø jïge ni paac beer jaak, këël na bëëde ni bëët paac raac.» Luummögø caana Wuuö Jwøki.›",
                    "ID": "16"
                },
                {
                    "text": "«'Ba ennø, ï na wär dhaanhø, këël wïïï ri nyïïakuue mo jø pou moø ni wø cäänö ni da luup mo onyoodhø jïge yøø ki køør adïëda marge keerge. Cään geni,",
                    "ID": "17"
                },
                {
                    "text": "ni kööï ni luumma caan Kwäärö Wuuö Jwøki bee en, ena köö, no ‹Otïmö ni leth jï määr wø kwöny ceŋge bëët ki jap ajuuk, ni wø kwöö ka abïïk wø loop wïc mo ceŋge owiiø ni bäyö kiper nee loopge wïthge na jap maaŋge wïth jiy ki ge. ?Aŋø, løny ki man maaŋŋu wïth jiya ni wëëgu jwïëyu kwøw?",
                    "ID": "18"
                },
                {
                    "text": "Uuni, aana päätu yïthakic jiya kiper beek wø cwøl ni gäbci mo ena yi thäny cenø ki thääŋ kwön. Ki køør mana cäänu ki luup tööt jï jiya mo wø cek ïthge ki jap tööt, jiy moa ba doo  rømø ki thøø anägu, ni ö jiyi moa ba doo rømø ki man bëëtge ni kwøw ni wëëgu ge kwøw.› »",
                    "ID": "19",
                    "comment":"Gäbci ki dha Araba cwøl na agarbu."
                },
                {
                    "text": "Kiper manøgønø, man beeye luumma caan Kwäärö Wuuö Jwøki, ena köö, ni «Aani, a män ki jap ajuuk mou mo wø maaŋŋu wïth jiy ki ge kaaman wø cek weny. Aani gïïöge cööda wøk ceŋŋu ni päda jiy mo wø cegu kaamar weny.",
                    "ID": "20"
                },
                {
                    "text": "Abïïe mou mo wø loop wïc cööda wøk wïthu ni piema jiya ceŋŋu, ni put tïmö ni bäŋ teek maru bäätge këët ki man päthge ceŋŋu. Køøre nø ŋäyu ŋääö ni bee aani na Wuuö Jwøk.",
                    "ID": "21"
                },
                {
                    "text": "Kiper cwïny jøøa beyø awëëgu pädhö ki luup tööt mou; ni beege jøøa näk kära tïïö nee kïmge. 'Ba uuna tïmö nou cøømma cwïny jøøa reyø ki man ba wecge uutjïëthe moge na reyø, nee ge ba jïtge ki pïëm mana dege piemø ki gø.",
                    "ID": "22"
                },
                {
                    "text": "Kiper manøgønø, jap tööt mou mo wø caru no onyoodhø jïïu, ba jootu këët, ni bäŋ jap adïëde mo tïïyu këët. 'Ba aani jiya piema piemø ceŋŋu, ni putu gø ŋäc ni bee aani na Wuuö Jwøk.»",
                    "ID": "23"
                }
            ]
        },
        {
            "ID": "OT:EZK.14",
            "name": "Edhikiel 14",
            "text": [
                {
                    "title": "Luum Ajäla Man Wø Jääl Jø Wø Wøør Juu Møøk ",
                    "text": "Køøre jø døøk Icriel møøk gena ö baŋa ni pïge piny nyïma.",
                    "ID": "1"
                },
                {
                    "text": "Kanyøgø dwør Wuuö Jwøk aput ö bääta ni kööe,",
                    "ID": "2"
                },
                {
                    "text": "ni «Wär dhaanhø, jiy moi cwïnyge acïpge køør kït gïï wø lam ni cïpge nyïmge ki gïï mo reyø mo cwanynya tiel mo wëëga ge pädhö. ?Aŋø, pïëc moge mo wø pëënyge aani ki ge løny ki man dwøga gø jïge këët?",
                    "ID": "3"
                },
                {
                    "text": "Kiper manøgønø, cään geni, ni kööï jïge ni man beeye luumma caan Kwäärö Wuuö Jwøki, ena köö, ni ‹Kany wø näk da ŋat Icriel mo cwïnye ee cïp køør kït gïï wø lam, ni cïp nyïme ki gïn mo raac mo cwanynya tiel mo wëëga gø pädhö, ni ö baŋ nyikuŋ Jwøk kiper gïn mo di pëënynyö, aani ki dëëra, a na Wuuö Jwøk, luumme dwøga dwøgø ki yi jöö mo puta rømø ki kït gïïa thööth ni wø lame.",
                    "ID": "4"
                },
                {
                    "text": "Gïnögø tïïa tïïö naa duua cwïny jø Icriel baŋa, ni beege jø Icriel na wec aani kiper kït gïï wø lamge.›",
                    "ID": "5"
                },
                {
                    "text": "«Kiper manøgønø, caanï jï jø Icriel ni man beeye luumma caan Kwäärö Wuuö Jwøki, ena köö, ni ‹Løgu cwïnynyu ni weyu kït gïï wø lammu, ni kälu wïthu wøk ki bäät gïïa näk yia raac ki ge bëët ni wø tïïyu.",
                    "ID": "6"
                },
                {
                    "text": "« ‹Kany wø näk da ŋat Icriel wala ŋat ma wëëllö mo ena Icriel mo dëëre ee jädhö ki aani ni këël cwïnye køør kït gïï wø lam, ni cïp nyïme ki gïï mo reyø mo cwanynya tiel mo wëëga gø pädhö, ni ci baŋ nyikuŋ Jwøk kuna pëëny aani, aani ki dëëra, a na Wuuö Jwøk, luumme løøa løø jïre.",
                    "ID": "7"
                },
                {
                    "text": "Aani wïïa këëlla ri teeŋ ŋatøgø ni tïïa gø na ŋïï mo jøw ŋääta ree, ni ŋula gø wøk dï jiy 'moa. Køøre nø ŋäyu ŋääö ni bee aani na Wuuö Jwøk.",
                    "ID": "8"
                },
                {
                    "text": "« ‹'Ba ni näk mo nyikuŋ Jwøk ocøøgø ni tïme ni cara luup tööt, bee a na Wuuö Jwøk na wëëk gø cøøgø. Aani cera tïŋa maal bääte ni jääla gø ni raanynya gø yïthakic jiya ma jø Icriel.",
                    "ID": "9"
                },
                {
                    "text": "Geni, ge jïtö ka ajäla ki køør raay moge, ni beeye ŋata cäänö ki nyeŋŋa ni ena nyikuŋ Jwøk ge ki ŋata pëëny gø bëët,",
                    "ID": "10"
                },
                {
                    "text": "kiper nee jø Icriel tïmge ni wïthge ba løøge wøk ki aani këët, ni dëëtge ba raanyge keerge këët ki raay moge bëët. 'Ba geno bëëdö na jiy 'moa ni bëëda ni aana Jwøk marge.› » Luummögø caana Kwäärö Wuuö Jwøki.",
                    "ID": "11"
                },
                {
                    "text": "Køøre dwør Wuuö Jwøk aö bääta ni kööe,",
                    "ID": "12"
                },
                {
                    "text": "ni «Wär dhaanhø, ni näk mo da paac mo tïïö ki raay dëëra ki køør mano bëët jiye ki bëëtö mo patha kare, ni tïŋa cera maal bäätge ni jääla ge, ni ŋøla jöör cam marge, ni jääŋŋa käc bäätge ni nääa geni ki lääc paac moge,",
                    "ID": "13"
                },
                {
                    "text": "këël jøøi na adäk ii doo nut rege, ni beege Nöa, ki Daniel, ki Jööp, bee jøøgø keerge noo piem ki køør bëëtö marge na beer.» Manøgø beeye dwøl mana caan Kwäärö Wuuö Jwøki. ",
                    "ID": "14"
                },
                {
                    "text": "«'Ba ni näk mo lääc paap yaa jääŋŋö yi ŋöömö marge, ni ö obwöre moge ni thööri ya lääyi moøgø, ni dööŋ ŋöömö keere ni bäŋ gïrpiny yie, ni put tïmö ni bäŋ ŋat ŋuti ki yie kiper lääy,",
                    "ID": "15"
                },
                {
                    "text": "a na Kwäärö Wuuö Jwøk, a caana gø, ni kaawat man bëëda naa kwøw en, këël jøø na adäk yøø doo nut dïge, ba løny jïge ki man piemge wäätge wala nyïïge; 'ba beege keerge noo piem. 'Ba ŋöömö marge dööŋ ni bäŋ gïrpiny yie.",
                    "ID": "16"
                },
                {
                    "text": "«'Ba ni näk mo opëëllö yaa jääŋŋö yi ŋöömö marge ni kööa, ni ‹Beerra man ö opëëllö ni wïr dï ŋöömö marge bäre,› ni ööa ni nääa geni ki lääy moge,",
                    "ID": "17"
                },
                {
                    "text": "a na Kwäärö Wuuö Jwøk, a caana gø, ni kaawat man bëëda naa kwøw en, këël jøø na adäk yøø doo nut dïge, ba løny jïge ki man piemge wäätge wala nyïïge. 'Ba beege keerge noo piem.",
                    "ID": "18"
                },
                {
                    "text": "«'Ba ni näk mo täw yaa jääŋŋö yi ŋöömö marge, ni kønynya remø marge piny ki køør wëër mara mano jääŋŋa bäätge, ni nääa geni ki lääy moge,",
                    "ID": "19"
                },
                {
                    "text": "a na Kwäärö Wuuö Jwøk, a caana gø, ni kaawat man bëëda naa kwøw en, këël Nöa, ki Daniel, ki Jööp doo nut dïge, ba løny jï ŋati man nø dëëtge ki man piem wääde wala nyaare. 'Ba beege ki dëëtge keerge noo piem ki køør bëëtö marge na beer.»",
                    "ID": "20"
                },
                {
                    "text": "'Ba luumma caan Kwäärö Wuuö Jwøki bee en, ena köö, na «A teeŋ ränynyö mo nyïëdi noo tägi kanyo jääŋŋa ajäle aŋween 'moa mo reyø bäät jø Jerucalem, ni beege opëëllö, ki käc, ki lääc paap, ki täw, nee ge nääa ki lääc paac moge!",
                    "ID": "21"
                },
                {
                    "text": "'Ba poot da obwöc cwøw ko obwöc mään mo dööŋ ni kwøw mo käla wøk ki yie. Geni, geno ö baŋu; 'ba kanyo jootu bëëtö marge, ki tïïe moge, uuno jïti ki cïp cwïny piny kiper gïïa leth bëët na kïtha bäätge, ge na jø Jerucalem.",
                    "ID": "22"
                },
                {
                    "text": "Uuni, cwïnynyu cïbu piny ka ajäla mana pïï bäätge kanyo jootu bëëtö marge ki tïïe moge, kiper ŋäyu ŋääö ni gïna tïïa dëëtge paa gïrpiny jaak mo bäŋ tiere. Luummögø caana aani, a na Kwäärö Wuuö Jwøk.»",
                    "ID": "23"
                }
            ]
        },
        {
            "ID": "OT:EZK.15",
            "name": "Edhikiel 15",
            "text": [
                {
                    "title": "Kanya Pääny Jerucalem Ki Jaath Mar Omøk Mo Ba Kunynyi ",
                    "text": "Køøre dwør Wuuö Jwøk aö bääta ni kööe,",
                    "ID": "1"
                },
                {
                    "text": "ni «?Wär dhaanhø, jaath mar omøk beere nidïï ni kaala bäädi mo jenni bëët mo wø en dï jenni mo paap?",
                    "ID": "2"
                },
                {
                    "text": "?Jaath mare løny ki man kunynye ki man tïïc gïrpiny ki gø? ?Wala jaath mare løny ki man tïï na jaath man rääö nyeŋ øtø nee jammi lïër dëëre?",
                    "ID": "3"
                },
                {
                    "text": "'Ba kunynyö mare keere beeye ki man äp maac ki gø; 'ba kanyo waaŋ dhi jaathi, ni dëëre bäre ogut maaci, ?køøre nø, eni cäŋa kunynyö këët kiper gïn mør?",
                    "ID": "4"
                },
                {
                    "text": "Ni näk mo kanya poode na paya ba løny ki man tïï na gïrpiny, ?a kanyo nø waaŋe nø, no onø tïmö na belø, olønye nidïï këët ki man tïï na gïrpiny mo kunynyö?»",
                    "ID": "5"
                },
                {
                    "text": "Kiper manøgønø, man beeye luumma cäŋ Kwäärö Wuuö Jwøki caannø, ena köö, ni «Kaawat mana cïba jaath mar omøk dï jenni mo paap na gïn äp maac ki gø, aani thuwø jø Jerucalem tïïa tïïö na ennø nø.",
                    "ID": "6"
                },
                {
                    "text": "Wïïa këëlla rege ni jääla geni. Këël mo geno ö wøk ki yi maac, ge poot thöör maaci thöörö. 'Ba kanyo këëlla wïïa rege noo jääla geni, ŋäyu ŋääö ni bee aani na Wuuö Jwøk.",
                    "ID": "7"
                },
                {
                    "text": "Aani ŋöömö marge tïïa tïïö ni bäŋ gïrpiny yie. Kiper gena jiy mo bëëtö marge patha kare.» Luummögø caana Kwäärö Wuuö Jwøki.",
                    "ID": "8"
                }
            ]
        },
        {
            "ID": "OT:EZK.16",
            "name": "Edhikiel 16",
            "text": [
                {
                    "title": "Luum Bëët Rääö Mar Jerucalem ",
                    "text": "Køøre dwør Wuuö Jwøk aö bääta ni kööe,",
                    "ID": "1"
                },
                {
                    "text": "ni «Wär dhaanhø, japa näk yia raac ki ge na tïïc Jerucalemmi caanï jïre nee ŋääe.",
                    "ID": "2"
                },
                {
                    "text": "Caanï jïre ni man beeye luumma caan Kwäärö Wuuö Jwøki jï Jerucalem, ena köö, ni ‹Kanya kälï yie ki kanya nywøl ïïni yie beeye ŋööm jø Keenan; ni wäru beeye ŋat Amör, ni meru beeye nyijø Këth.",
                    "ID": "3"
                },
                {
                    "text": "Kanya  lwaarø ki ïïni, peellï kär ŋølø, niï kär lwøø ki pïï niï tïmï niï waany, ni dëërï kär buuö ka acäbö, ni dëërï kär bääö ka abïï.",
                    "ID": "4"
                },
                {
                    "text": "Bäŋ dhaanhø mo oraŋ ïïni ni mëër ee nyoodhø jïrï wala mo cwïnye opädhö kiperï ki man tïïc gïrpiny aciel kiperï dëët japøge. 'Ba mana tïïc, ïïna leeŋ wøk yi pwödhö mo laac, kiper jøw män ki ïïni.",
                    "ID": "5"
                },
                {
                    "text": "« ‹Køøre aana cur buutï ni jooda ïïni niï ŋïëlö yi rem nyööt marï. 'Ba kanya bëëdï niï ena yi rem nyööt marï, aana köö jïrï, ni «Kwøwï!» Aana köö jïrï, ni «Kwøwï!», kanya bëëdï niï ena yi rem nyööt marï.",
                    "ID": "6"
                },
                {
                    "text": "Ni puta ïïni piith kaamar jaath mar pwödhö, ni piidhï ni døøŋŋï, ni tïmï niï mïërö døc, ni ö thunhnhï moï ni døøŋge, ni ö jïërri mo nyooth dööŋö marï ni tucge dëërï; 'ba ï poot bëëdö ka dëërï ni bäŋ abïï.",
                    "ID": "7"
                },
                {
                    "text": "« ‹Køøre na cäŋa cur buutï na raŋa ïïni, ïïno nø pïï ri cwiic nywöm. Kanyøgø abïï mara aputa peer bäätï ni buŋa dëërï ki gø kiper wääth dëël marï; ni kööŋa ki man nywøma ïïni ni tuda ki luubö ki ïïni, ni putï tïmö ni ïïna thööŋŋa. Luummögø caana aani, a na Kwäärö Wuuö Jwøk.",
                    "ID": "8"
                },
                {
                    "text": "Aani ïïna lwøa ki pïï ni pïnya remø wøk dëërï ni wïïra dëërï ki maaw.",
                    "ID": "9"
                },
                {
                    "text": "Aani, dëërï arunynya ka abïï mo okwøø ni mïërö døc ni kïtha tietï ki war mo tïïc ka pïën. Dëërï arunynya ka abïï ma lïïna ka abïï mo gäte teek.",
                    "ID": "10"
                },
                {
                    "text": "Aani, ïïna tïïa niï mïërö ki jap mïërö, ni kïtha ceŋŋï ko oguudi, ni kïtha cwaagï ki tii,",
                    "ID": "11"
                },
                {
                    "text": "ni kïtha umï ki gwelø, ni kïtha ïdhi moï ki gwet ïdhi, ni kïtha wïïï ka aduda mo mïërö.",
                    "ID": "12"
                },
                {
                    "text": "Kanyøgønø dëërï abëëdö ni mïërö ki warkey ki gwel-bïrö, niï käära abïïk lïïna mo pøøth ki teeŋ abïïe møøk mo beyø. Ni cam marï beeye møø mo pøøth, ki maar kïc, ki maar nyïïjenni; ni tïmï niï mïërö døc ni putï tïmö ni ïïna gwanynyø.",
                    "ID": "13"
                },
                {
                    "text": "Ni put nyeŋŋï wïnyö dï wïth juurre ki køør mïërö marï; kiper ajiem mana cïba jïrï, mïërö marï awëëk thur kare. Luummögø caana aani, a na Kwäärö Wuuö Jwøk.",
                    "ID": "14"
                },
                {
                    "text": "« ‹'Ba ïïna tïmö niï ŋäätha mïërö marï, ni tïïyï wïny nyeŋ marï ni beeye jöö man gathï dëërï ki gø ki käp. Ïïna tïmö ni marï buut ki ŋat wø ö baŋï jaak, ni tïm mïërö marï ni beeye kiper käp.",
                    "ID": "15"
                },
                {
                    "text": "Ïïna lwötö røk abïïe moï moa näk rege da kït ma teeŋi ni tïïyï kwör lam moa en bäät thuuri ni mïërö ki ge, ni tïïyï ge ni beege mo käbï bäätge; ni gïnögø paa gïn mo løny ki man täge wala ki man tïï.",
                    "ID": "16"
                },
                {
                    "text": "Ïïni thuwø, jap mïërö moa beyø na cïba jïrï, na näk tïïc ka warkey mara ki gwel-bïrö mara, akälï ni tïïyï ge na kït gïï wø lam ma cwøw, ni tïïyï ge na cwøwï mo buudï ki geni.",
                    "ID": "17"
                },
                {
                    "text": "Ni ö abïïga beyø moï ni kälï ge ni rïëbï ge dëëtge, ni ö maawi mara ki gïï wø jïcge ŋwääi ni met 'moa ni cïbï ge nyïmge na muuy.",
                    "ID": "18"
                },
                {
                    "text": "Caammi thuwø moa cïba jïrï nee camï, ni beege møø mana pøøth, ki maar nyïïjenni, ki maar kïc, acïpï jïge na muuce mo ŋwääi ni met. Moøgø beege japa tägö na tïïyï. 'Ba luummögø caana aani, a na Kwäärö Wuuö Jwøk.",
                    "ID": "19"
                },
                {
                    "text": "« ‹Obwöc cwøw moï ko obwöc mään moï moa nywøla ki ïïni acïpï no olämme jï kït gïï wø lam ni tïmge na cam kiperge. ?Aŋø, bëët käp marï man wø gathï dëërï poot ba rømi nø?",
                    "ID": "20"
                },
                {
                    "text": "Obwöre 'moa aŋarï ni cïpï ge no olämme jï kït gïï wø lam.",
                    "ID": "21"
                },
                {
                    "text": "Ki yïth japa reyø na tïïyï bëët ki mana bëëdï niï gatha dëërï ki käp marï, wïïï kärï parø ki nïr thïnhö marï, kanya bëëdï niï bëëdö ka dëërï ni bäŋ abïï, niï ŋïëla yi rem nyööt marï.",
                    "ID": "22"
                },
                {
                    "text": "« ‹'Ba a na Kwäärö Wuuö Jwøk, a cäänna ïïni, «Otïmö ni leth kiperï! Otïmö ni leth jïrï!» Japa reyø bëët na tïïyï, bäätge acäŋï mëënnö ki møøk.",
                    "ID": "23"
                },
                {
                    "text": "Kwöra laac bëët na en dï kiir agëënnï ki kwör lam mo juuga reyø kiper dëërï, ni iï geerø ni ena maal.",
                    "ID": "24"
                },
                {
                    "text": "Yïth agääk jïëthe bëët agëënnï ki kwör lam mo juuga reyø kiper dëërï; ni døøyï mïërö  marï rääö; niï bëëdö ni tietï iï peerø jï cwøw bëët mo wø cur buutï niï kaatha käp marï.",
                    "ID": "25"
                },
                {
                    "text": "Ïïna käbö thuwø ki jø paac mana kïïï ki gø, ni beege jø Ijep mo wø mëër ki niine, ni putï käp marï kaath niï tïïya aani naa goota.",
                    "ID": "26"
                },
                {
                    "text": "'Ba aani, cera atïŋa maal bäätï ni jääla ïïni ni tïïa ŋøøm moï ni nøk; ni cïba ïïni ceŋ nyïïmän moï na many ïïni, ni beege jø Pilitin na wïthge lää ki bëët käp mana tïïyï.",
                    "ID": "27"
                },
                {
                    "text": "Ïïna käbö thuwø ki jø Aciria kiper yiï kär thum; køør manøgø ïïna put bëëtö niï käbö jaak ki geni ni yiï poot ba thum.",
                    "ID": "28"
                },
                {
                    "text": "Ïïna käbö døc thuwø ki jø Babiløn, jø wø bëëdö na jø gath, 'ba këël na tïïyï manøgø thuwø ïïna cäŋ bëëtö ni yiï poot ba thum.› »",
                    "ID": "29"
                },
                {
                    "text": "Kwäärö Wuuö Jwøk acäänö ki Jerucalem, ni kööe, na «?A teeŋ rääya ŋø ni raayï ki gø en? Jammi moøgø bëët atïïyï ni ïïna kääbi mo waŋï teek jaak.",
                    "ID": "30"
                },
                {
                    "text": "Kanya geerï øt lam marï yïth agääk jïëthe, ni tïïyï kwör lam møga ni iï geerø ni ena maal kwöra laac dï kiir, ïïna tïmö kede ï patha kääbi, kiper ï ba many gwel mo di coolø jïrï.",
                    "ID": "31"
                },
                {
                    "text": "Nya, ï na dhaagø ma kääbi mo buut ka jiy mo path mo patha cwøre en!",
                    "ID": "32"
                },
                {
                    "text": "Jiy bëët mo wø gath dëëtge ki käp, ge wø di cunnö ki gwel, 'ba ïïni, ï cïpö ki muuce jï omëërri moï jaak niï ŋeewa geni ki man öge baŋï ki kwöra enge yïthge bëët, ni käbï ki ge.",
                    "ID": "33"
                },
                {
                    "text": "Kiper manøgønø, käp marï opääö ki mo jiy møga; ïïni bäŋ dïcwøø mo rïïŋi køørï. Käp marï opääö møn, kiper ïïni ï cïpö ki jammi, ni bäŋ jammi mo cïp jïrï.",
                    "ID": "34"
                },
                {
                    "text": "«Kiper manøgønø, ï na kääbi, wïny dwør Wuuö Jwøk!",
                    "ID": "35"
                },
                {
                    "text": "Man beeye luumma caan Kwäärö Wuuö Jwøki, ena köö, ni ‹Kiper mana bëëdï ni riï päädö ni dëërï iï wii wøk jï omëërri moï mo wø käbï ki geni, ge ki kït gïï wø lamï bëët na näk yia raac ki ge, niï bëëdö ni rem mo wäätï kønynyï piny jï kït gïï wø lamï,",
                    "ID": "36"
                },
                {
                    "text": "kiper manøgønø, aani a öö ni cooŋa omëërri moï ni wø jïtï ki met ec ki ri niine ki ge, ni beege jø wø mëërï ki ge bëët, këël jø wø mänï ki geni. Aani, ge cooŋa cooŋø ki kwöra enge yïthge bëët, ni pwödha abïïnï wøk dëërï nyïmge ni putge dëërï bäre neetø niï bëëdö ka dëërï.",
                    "ID": "37"
                },
                {
                    "text": "Kanyøgønø ï jääla jäälö kaamar dhaagø mo okännö ki luk wala mo okuny piny ki rem dhaanhø, naa coola kwör japa tïïyï; ni manøgø tïïa ka køør wëër mara ki këëny cwïny mara.",
                    "ID": "38"
                },
                {
                    "text": "Køøre ï cïba ceŋ omëërri moï, ni ö geni ni toorge uut lam moï piny, ni raanyge kwör lam moï moa en bäät thuuri, ni pwöthge abïïnï wøk dëërï, ni kälge jap mïërö moï wøk dëërï, ni wecge ïïni jaak niï bëëdö ka dëërï ni bäŋ gïrpiny riï.",
                    "ID": "39"
                },
                {
                    "text": "'Ba geno kän bäätï ki lwaak ni këërge ïïni ki kïte, ni ŋøørge ïïni ni thenh thenh ko opëëlle moge.",
                    "ID": "40"
                },
                {
                    "text": "Uudi moï owaaŋge ki maac, ni jäälge ïïni ni nëënö nyïm mään mo thööth. Aani käp marï tïïa tïïö nee ŋuude, ni tïmï niï ba cïpï ki jammi këët jï omëërri moï.",
                    "ID": "41"
                },
                {
                    "text": "Køøre nø wëër mara käla wøk bäätï, ni ö këëny cwïny mara ni paany ree bäätï, ni bëëda ni cwïnya yaa bäädhö ni bäŋ wëër cwïnya ki ïïni këët.",
                    "ID": "42"
                },
                {
                    "text": "« ‹'Ba kiper mana bëëdï ni wïïï kärï parø ki nïr thïnhö moï, ni tïmï niï wëëga aani gootø ki jammi moøgø bëët, ka adïëri møn, gïïa tïïyï bëët dwøga wïïï. Luummögø caana aani, a na Kwäärö Wuuö Jwøk. ?Aŋø, bëët käp marï kärï cäŋ meet bäät japa reyø møga bëët na näk yia raac ki ge na tïïyï?",
                    "ID": "43"
                },
                {
                    "text": "« ‹'Ba ennø, jiy bëët mo wø ŋäädö ki luup, aŋaada man ocaange kiperï, ni «Nyilaar dhaagø wø ŋwaala bëët menni.»",
                    "ID": "44"
                },
                {
                    "text": "Ïïni, ïïna nyi meru møn na männö ki cwøre ko obwöre moe; ïïni, ïïna cöögö møn dï nyïïmeru moa männö ki cwøwge ki nyïïge. Meru beeye nyijø Këth, ni wäru beeye ŋat Amör.",
                    "ID": "45"
                },
                {
                    "text": "Coku mana dwøŋ na näk dhaagø beeye Cameria, ni beeye ni wø bëëdö ki nyïïe jï løø wï-piny ki ïïni; ni coku mana thiinh beeye Cødam, ni beeye  ni wø bëëdö ki nyïïe jï løø tier-piny ki ïïni.",
                    "ID": "46"
                },
                {
                    "text": "'Ba ï kär bëëdö keere niï caatha køør tïïe moge niï temma tïïe moge na näk yia raac ki ge. 'Ba ki yïth tïïe moï bëët ïïna köö ni moøgø nøk, ni cäŋï tïïö ki mo kaala moa tïïcge bëët.",
                    "ID": "47"
                },
                {
                    "text": "A na Kwäärö Wuuö Jwøk, kaaman bëëda naa kwøw en, a caana gø jïrï, coku ma Cødam ge ki nyïïe, bäŋ gïn mo ege tïïö mo caala mana tïïyï ki nyïïï.",
                    "ID": "48"
                },
                {
                    "text": "« ‹'Ba raay mo coku ma Cødam bee en: Eni ki nyïïe ge töödö kiper jïge da cam mo päl ni ge ena yi bëët jwöm; 'ba jiy moa can na näk bäŋ gïrpiny ceŋge ba kønyge.",
                    "ID": "49"
                },
                {
                    "text": "Gena tïmö ni marge atöör ni ge temma jammi nyïma mo yia raac ki ge. Kiper manøgønø, wïthge adïïra kanya jooda geni ni ge temma japøgø.",
                    "ID": "50"
                },
                {
                    "text": "Raay moa tïïyï, këël thääŋŋe bäŋgø mo otïïc jø Cameria. Jammi moa raac yia ki ge na tïïyï okadhø ni kaala moa tïïcge, ni tïïyï nyïïmeru ni kede ge beyø ki køør japa näk yia raac ki ge bëët na tïïyï.",
                    "ID": "51"
                },
                {
                    "text": "'Ba ennø, wïïï lääe, kiper nyïïmeru atïïyï ni kede ge beyø. 'Ba kiper mana näk mo raay moï okadhø ni kaala moge, gena nëënö ni ge beyø ni kaala ïïni. Kiper manøgønø, wïïï lääe ni røm lään wïci marï dëërï, kiper nyïïmeru atïïyï ni kede ge beyø.",
                    "ID": "52"
                },
                {
                    "text": "« ‹'Ba aani, bëëtö mar Cødam ki nyïïe ki bëëtö mar Cameria ki nyïïe dwøga kare, ni dwøga bëëtö marï kare thuwø ki geni ciel,",
                    "ID": "53"
                },
                {
                    "text": "kiper nee lään wïc marï røm dëërï, ni lää wïïï ki køør japa tïïyï bëët niï wëëga nyïïmeru cøm cwïny.",
                    "ID": "54"
                },
                {
                    "text": "Køøre nø, nyïïmeru, ni beege Cødam ge ki nyïïe, ki Cameria ge ki nyïïe, geno døø ri bëëtö mana kwøŋge bëëtö ki gø dïkwøŋ, ni ö ïïni thuwø ki nyïï ni døøï ri bëëtö mana kwøŋï bëëtö ki gø dïkwøŋ.",
                    "ID": "55"
                },
                {
                    "text": "?Aŋø, ï kär bëëdö niï ŋääta dëër coku ma Cødam yïth nïra beetï niï tïïya atöör,",
                    "ID": "56"
                },
                {
                    "text": "ni beeye kanya poode ni japa tïïyï na reyø poot kär nëënö? 'Ba ennø, ïïna tïmö na gïr kwääk jï nyïïakuk Ëdöm ki jø wø bëëdö deŋŋe bëët, ki jï nyïïakuk Pilitin; jiy bëët moa en deŋŋï ïïna taakge.",
                    "ID": "57"
                },
                {
                    "text": "'Ba a na Wuuö Jwøk, a caana gø jïrï, moøgø beege nyïëdi moa duu bëët käpi marï ki japa näk yia raac ki ge na tïïyï.",
                    "ID": "58"
                },
                {
                    "text": "« ‹'Ba a na Kwäärö Wuuö Jwøk, luum caana jïrï bee en: Gïnögø tïïa tïïö dëërï kaawat mana tïïyï gø, kiper gïna kööŋï kipere aweyï ki køør mana raanynyï luumma tuut ki ïïni.",
                    "ID": "59"
                },
                {
                    "text": "'Ba aani wïïa poot para parø ki luumma tuuda ki ïïni yïth nïr thïnhö moï. 'Ba ennø, a tudö ki luubö ki ïïni mo bëëdö na bäre bäre.",
                    "ID": "60"
                },
                {
                    "text": "Køøre nø, wïïï oparï ki uutjïëthe moï ni lää wïïï kanyo jootï nyïïmeru, ni beege mana riek ki mana thiinh. Ge cïba cïbö jïrï kaamar nyïïï, 'ba paa ki køør luumma tuuda ki ïïni.",
                    "ID": "61"
                },
                {
                    "text": "Aani luumma tuuda ki ïïni wëëga thur kare. Kanyøgønø ŋäyï ŋääö ni bee aani na Wuuö Jwøk.",
                    "ID": "62"
                },
                {
                    "text": "Køøre nø, noo wëënna ïïni ki japa reyø bëët na tïïyï, wïïï oparï ni lää wïïï, ni ba japï dhiï këët kiper lään wïc marï.› » Luummögø caana Kwäärö Wuuö Jwøki.",
                    "ID": "63"
                }
            ]
        },
        {
            "ID": "OT:EZK.17",
            "name": "Edhikiel 17",
            "text": [
                {
                    "title": "Luubö Mana Caan Kaamar Leer Ki Ro Odhuudhi Ariiø Ki Jaath Omøk ",
                    "text": "Kanyøgø dwør Wuuö Jwøk aö bääta ni kööe,",
                    "ID": "1"
                },
                {
                    "text": "ni «Wär dhaanhø, caan luummi na leer jï jø Icriel.",
                    "ID": "2"
                },
                {
                    "text": "Ni kööï jïge ni man bee gïna caan Kwäärö Wuuö Jwøki, ena köö, ni ‹Da odhuuth mo dwøŋ, mo bwöm moe teek døc no okwöre moe bäyö, mo dëëre da kït ma teeŋi, mo öö lur Libaanø, ni käl wï jaath mana pere leth na näk wïïe opööth maal.",
                    "ID": "3"
                },
                {
                    "text": "Eni wï jaath mana näk opööth maal atuur wøk ni aae ki gø ni kïth gø yi ŋöömma näk kar gath, ni piith gø yi pääny jø gath.",
                    "ID": "4"
                },
                {
                    "text": "« ‹Eni thuwø, ena kän wøk ki kunhnhö ki yi ŋöömmögø ni piith gø yi ŋöömö mo beer, ni piith gø kaamar ageeta kany mo pïï thööth yie.",
                    "ID": "5"
                },
                {
                    "text": "Ni put døøŋŋø, ni tïme no omøk mo dwøŋ ni bääte olaak, ni ö bäädi moe ni løø gø baŋ odhuuth;  'ba lweete odøny piny døc kanya en yie. Ni put tïmö no omøk mo dwøŋ, ni jïte ki bäädi ni lødhe.",
                    "ID": "6"
                },
                {
                    "text": "« ‹'Ba da odhuuth mør thuwø mo dwøŋ, mo bwöm moe teek, mo dëëre päŋ ko okwöre. Kanyøgø omøk lweete aløø baŋ gø ki kanya näk eno piidhø yie, ni peer bäädi moe baŋ gø kiper nee jïte ki pïï.",
                    "ID": "7"
                },
                {
                    "text": "'Ba omøk manøgø ena piith yi ŋöömö mo beer, mo yie da pïï mo thööth, 'ba eni doo løny jïre ki man jïte ki bäädi ni nywøle ki nyïëdi ni tïme na jaath omøk mo mïërö.›",
                    "ID": "8"
                },
                {
                    "text": "«Caanï jïge ni man bee gïna caan Kwäärö Wuuö Jwøki, ena köö, no ‹?Omøk manøgø, løny ki man lødhe ni døøŋŋe? ?Eni ee, lweete ba puth wøk ni ö nyïïe ni pøni piny ni tale? Eni bäädi moe mo løth tal. 'Ba ki man pudhi wøk, eni ba many cenø mo teek wala jiy mo thööth.",
                    "ID": "9"
                },
                {
                    "text": "?Aŋø, këël na cäŋi piithø, eni poot løth këët? ?Eni ba tal na bäre bäre kanyo näk mo eno gøøc jam wø ööi ki kur tuul-cäŋ? ?Eni ba tal kanya näk eno piith yie?› »",
                    "ID": "10"
                },
                {
                    "text": "Køøre dwør Wuuö Jwøk aö bääta ni kööe,",
                    "ID": "11"
                },
                {
                    "text": "ni «Caanï jï jø ageem moøgø, ni ‹?Gïï ni cari ii, tietge kuyu?› Caanï jïge ni tiet gïïögø bee en: Nyeya mar Babiløn aci Jerucalem, ni käl nyeya ki jø kööre moe ni kïth geni yi Babiløn.",
                    "ID": "12"
                },
                {
                    "text": "Ni lwöte ki dhaanhø ri tuuŋ nyeya ni tude ki gø ki luubö, ni tïïc gø nee kööŋe. Eni thuwø dïbwöthe mo paac amaae ki tøŋ ni käl ge,",
                    "ID": "13"
                },
                {
                    "text": "kiper nee buc nyec dwøk piny ni ba duu maal këët; 'ba nee bëëde ni nut ki køør mano koor gïna näk ee tuudö.",
                    "ID": "14"
                },
                {
                    "text": "'Ba nyeya agëëmö ki ŋata cuum gø, ni jääk Ijep ki jiye nee känge ko okwëënyi ki jø leny mo thööth. ?A ennø, gïnögø thura kare jïre? ?Ŋat wø tïïc teeŋ gïïögø bøth ka ajäla? ?A eni, løny jïre ki man raany luubö mana näk ee tuudö ni bødhe ka ajäla?",
                    "ID": "15"
                },
                {
                    "text": "«'Ba aani, a na Kwäärö Wuuö Jwøk, a caana gø ni kaawat man bëëda naa kwøw en, ŋatøgø thøw yi Babiløn, yi ŋööm nyeya mana cïp gø bäät wälu, ni beeye ŋata taak kööŋ na raany luumma tuude.",
                    "ID": "16"
                },
                {
                    "text": "'Ba Peerø ki jø leny moe na thööth na teek døc ki lwaae moe, ŋatøgø ba cwakge ri leny, këël na bëëtge ni ge thøra ŋøøm ni ge tïïö ki gïï wø cielge kiir ki ge, nee jiy mo thööth 'näkge.",
                    "ID": "17"
                },
                {
                    "text": "Eni luumma kööŋe kipere ataae, ni raany luumma tuude; 'ba kiper mana tïïc gïïögø bëët ni cere ee nø cïp, eni ba bøth ka ajäla.",
                    "ID": "18"
                },
                {
                    "text": "«Kiper manøgønø, Kwäärö Wuuö Jwøk aköö, ni ‹Kaawat man bëëda naa kwøw en, eni ataa mare mana taak kööŋ mara ki gø, ki luumma tuuda na raanynye, odwøga wïïe.",
                    "ID": "19"
                },
                {
                    "text": "Aani ajääp mara opeera bääte, ni maa gø ka abïëp mara. Eno kïtha yi Babiløn ni ŋøla luubö bääte kiper gïna tïïe dëëra na näk patha kare.",
                    "ID": "20"
                },
                {
                    "text": "Jø leny moe moo päär wøk, ge di nääö ko opëëllö, ni ö moo dööŋ ni keethge yïth tuk piny. Køøre nø, putu ka ŋäc ni bee aani na Wuuö Jwøk na cäänö.› »",
                    "ID": "21"
                },
                {
                    "text": "'Ba man bee gïna caan Kwäärö Wuuö Jwøki, ena köö, ni «Aani lwinh jaath mana pere leth na näk wïïe opööth maal okäla ni piidha gø kany mo ena maal wï kïdi mana bäär døc.",
                    "ID": "22"
                },
                {
                    "text": "Eni piidha bäät kïdi mana bäär døc ni beeye kïdi mar Icriel. Eno jïti ki bäädi ni nywøle ki nyïëdi ni tïme na jaath mo mïërö mo pere leth. Teeŋ weny bëët geno gëët bääte ki uudi, ni tïm bäädi moe na tïpö jïge.",
                    "ID": "23"
                },
                {
                    "text": "Kanyøgønø jenni bëët moa en yi pwöla oputge ŋäc ni bee aani na Wuuö Jwøk ni wø dwøk jaath mana bäär piny, ni wø tïïc jaath mo ciek nee piidhe ni bäär; ni wø tïïc jaath mo onigïït piny nee näre, ni wø tïïc jaath mo otal nee lødhe. Bee aani na Wuuö Jwøk na caan luummögø; puta ka tïïc nee thur kare.»",
                    "ID": "24"
                }
            ]
        },
        {
            "ID": "OT:EZK.18",
            "name": "Edhikiel 18",
            "text": [
                {
                    "title": "Jwøk Luup Ŋati Man Nø Ŋøle Ŋølø Ki Køør Tïïe Moe ",
                    "text": "Køøre dwør Wuuö Jwøk aö bääta ni kööe,",
                    "ID": "1"
                },
                {
                    "text": "ni «?Tiere aŋø ni wø  caru aŋaada man kiper ŋööm Icriel na ennø en, «ni ‹Wëëe gena cämö ki nyïïomøki mo wac, ni tïm lak obwöre moge ni liir.›?»",
                    "ID": "2"
                },
                {
                    "text": "Wuuö Jwøk aköö, ni «Kaawat man bëëda naa kwøw en, ka adïëri møn, ba løny jïïu këët ki man caru aŋaada man yi ŋööm Icriel.",
                    "ID": "3"
                },
                {
                    "text": "Ka adïëri møn, jwïëy mo jiy bëët beege 'moa; jwïëy mo wëëe ki jwïëy mo obwöre beege 'moa ge bëët. Ŋat wø tïïö ki raay bee eni noo thøw.",
                    "ID": "4"
                },
                {
                    "text": "«'Ba ni näk da ŋat mo bëëtö mare tiir mo tïïya gïn ma adïëri ki gïn mo thïïŋ,",
                    "ID": "5"
                },
                {
                    "text": "mo eni ba cämö ko olämme mo wø cïp jï juuga reyø yïth uut lam moa en bäät kïte, wala ki man wøør kït gïï wø lam mo jø Icriel, mo cï wati ba pääde, ni ba buti ki dhaagø mo kar pïïn piny mare opäŋ,",
                    "ID": "6"
                },
                {
                    "text": "mo bäŋ ŋat mo caare, ni gïn mo ee kälö na dïgïti dwøge dwøgø jï ŋata mäyö baŋe, mo eni ba twëëdö, 'ba eni cïpö ki cam jï jøøa no onäk käci, ni jiy moa näk cäädhi ka dëëtge, dëëtge runynye runynyö ka abïïe,",
                    "ID": "7"
                },
                {
                    "text": "ni jammi mo wø mac jiyi baŋe ba tïïe nee dwøgi jïre ni da wïthge, mo ceŋŋe ee mänö ki man tïïe ki gïn mo raac, ni luup ŋøle ŋølø na adïëri yïthakic jiy ariiø,",
                    "ID": "8"
                },
                {
                    "text": "mo eni cäädhi ka køør luup 'moa ni ciik 'moa ee gwøø na kare, teeŋ ŋatøgø nø beeye dhaanhø mo bëëtö mare tiir; ka adïëri møn, eni bëëdö ni kwøw. Luummögø caana aani, a na Kwäärö Wuuö Jwøk.",
                    "ID": "9"
                },
                {
                    "text": "«'Ba ni näk teeŋ ŋatøgø jïre da wääde ma ŋat ageem mo kunynya piny ki rem jiy, wala tïïya teeŋ jammi møøk mo reyø dëër wati,",
                    "ID": "10"
                },
                {
                    "text": "ni eni na näk wuuö ki dëëre teeŋ japøgø ba tïïe, 'ba wääde manøgø cämö ko olämme mo wø cïp jï juuga reyø yïth uut lam moa en bäät kïte, ni eni cï wati pääde päädö,",
                    "ID": "11"
                },
                {
                    "text": "ni jøøa can na näk oööl caare caarø, ni twëëdö, ni gïn mo ee kälö na dïgïti ba dwøge jï ŋata mäyö baŋe, ni eni bëëdö ni wøøra kït gïï wø lam, ni eni tïïö ki gïï mo yia raac ki ge,",
                    "ID": "12"
                },
                {
                    "text": "ni jammi mo wø mac baŋe tïïe tïïö nee duui jïre ni da wïthge, ?aŋø, teeŋ ŋatøgø løny ki man bëëde ni kwøw? Ba løny ki man bëëde, kiper eni japøgø ni raac yia ki ge bëët yøø atïïe. 'Ba ka adïëri møn, eni di nääö ni thøøe ni thuunhnha tïïe moe.",
                    "ID": "13"
                },
                {
                    "text": "«'Ba nyilaal manøgø ni näk da wääde thuwø mo raay mo wø tïïc wänni ee neetø bëët, ni kweere ki man tïïc teeŋ japøge,",
                    "ID": "14"
                },
                {
                    "text": "ni eni ba cämö ko olämme mo wø cïp jï juuga reyø yïth uut lam moa en bäät kïte, wala ki man wøør kït gïï wø lam mo jø Icriel, mo eni cï wati ba pääde,",
                    "ID": "15"
                },
                {
                    "text": "ni eni bäŋ ŋat mo caare, wala ki man kan gïn mo ee kälö na dïgïti ni ba dwøge, ni ba twëëdö, 'ba jiy moa no onäk käci mooe mooø ki cam, ni jiy moa näk cäädhi ka dëëtge, dëëtge runynye runynyö ka abïïe,",
                    "ID": "16"
                },
                {
                    "text": "ni ceŋŋe ee mänö ki man tïïe ki raay, ni jammi mo wø mac baŋe ba tïïe nee dwøgi jïre ni da wïthge, ni ciik 'moa ee gwøø, ni eni cäädhi ka køør luup 'moa, teeŋ nyilaal manøgø eni ba thøw kiper raay moa tïïc wänni; 'ba ka adïëri møn, eni bëëdö ni kwøw.",
                    "ID": "17"
                },
                {
                    "text": "'Ba wänni thøw kiper raaye keere; kiper eni wati amøde ni twier gø ki teek, ni tïïe ki gïï mo reyø yïthakic jø poge.",
                    "ID": "18"
                },
                {
                    "text": "«'Ba ni näk mo u poot pëëö, na ‹?Aperŋø ni tïm nyilaalli na ajäl raay mo wänni kär pïï dëëre en?› beeye kiper mana ö nyilaalli na tïme ni tïïya gïn ma adïëri ki gïn mo thïïŋ, ni bëëdö ni wïïe ee gwøø ki man gwøk luup 'moa bëët. Kiper manøgønø, ka adïëri møn, eni bëëdö ni kwøw.",
                    "ID": "19"
                },
                {
                    "text": "Kiper ŋat wø tïïö ki raay bee eni noo thøw. Nyilaal ba doo jäälö kiper raay moa tïïc wänni, ni wuuö ba doo jäälö kiper raay moa tïïc wääde. Ŋata beer wø maga japa beyø na tïïe, ni ŋata raac japa reyø na tïïe dwøga wïïe.",
                    "ID": "20"
                },
                {
                    "text": "«'Ba ni näk da ŋat raay mo cwïnye ee løø yïth raay bëët moa näk ee bayø, ni gwøk luup 'moa, ni bëëde ni tïïya  gïn ma adïëri ki gïn mo thïïŋ, ka adïëri møn, eni bëëdö ni kwøw; eni ba thøw.",
                    "ID": "21"
                },
                {
                    "text": "Raay bëët moa tïïe, bäŋgø mo wïc di parø ki gø mo dwøga wïïe. Eni bëëdö ni kwøw kiper japa beyø na tïïe.»",
                    "ID": "22"
                },
                {
                    "text": "Wuuö Jwøk aköö, na «?Aŋø, løny ki man mïn yia ki thøø mar ŋat raay? Ba doo løny; 'ba man manynya beeye ki man løk ree nee bëëde ni kwøw.",
                    "ID": "23"
                },
                {
                    "text": "«'Ba ni näk ŋat mo bëëte tiir bëëtö mare na tiir wiie wiiø, ni tïïe ki gïï mo yia raac ki ge mo caala moa tïïc ŋata bëëte raac, ?eni bëëdö ni kwøw? Ba løny; eni japa beyø bëët na tïïe, bäŋgø mo wïc di parø ki gø. 'Ba eni thøw, kiper mana bëëde ni bëëte patha kare, ki køør bääyö mare, ki raay moa temme.",
                    "ID": "24"
                },
                {
                    "text": "«'Ba kanymør u poot köö, ni ‹Jöö man tïï Kwäärö Wuuö Jwøki ki gø en ba tiir.› 'Ba ennø, wïnynyu, u na jø Icriel! ?Aŋø, jöö mara ba tiir? ?Aŋø, paa uuni na näk jïëthe mou ba tiir?",
                    "ID": "25"
                },
                {
                    "text": "'Ba ni näk ŋat mo bëëte tiir bëëtö mare na tiir wiie wiiø ni tïïe ki raay, eni thøw ki køør raay moa tïïe; eni thøw møn kiper raay moa tïïe.",
                    "ID": "26"
                },
                {
                    "text": "'Ba ni näk ŋat mo bëëte raac, cwïnye løøe løø yïth japa reyø na temme, ni tïme ni tïïya gïn ma adïëri ki gïn mo thïïŋ, eni jwïëye pieme piemø.",
                    "ID": "27"
                },
                {
                    "text": "Kiper eni wïïe acaare yïth japa reyø bëët na tïïe, ni käl ree wøk yïthge; kiper manøgønø, ka adïëri møn, eni bëëdö ni kwøw; eni ba thøw.",
                    "ID": "28"
                },
                {
                    "text": "'Ba jø Icriel acäŋ köö, ni ‹Jöö man tïï Kwäärö Wuuö Jwøki ki gø en ba tiir.› ?Aŋø, u na jø Icriel, uutjïëthe mo tïïa ki ge ii ba tiir? ?Aŋø, paa uuni na näk uutjïëthe mou ba tiir?»",
                    "ID": "29"
                },
                {
                    "text": "Kiper manøgønø, Wuuö Jwøk aköö, ni «U na jø Icriel, aani u jääla jäälö. Ŋati man nø dëëtu jääla jäälö ki køør bëëtö mare. Løgu cwïnynyu, ni ööu wøk ki yïth japa reyø bëët na tïïyu; køøre nø raay otïmö ni paa gïn wëëk uuni pädhö këët.",
                    "ID": "30"
                },
                {
                    "text": "Kälu dëëtu wøk ki yïth japa reyø bëët na tïïyu; tïïyu cwïnynyu ni nyärö, ni tïïyu jwïëyu ni nyärö! ?Aŋø, u na jø Icriel, aperŋø ni manynyu thøø en?",
                    "ID": "31"
                },
                {
                    "text": "Kiper aani yia ba met ki man dee dhaanhø mo thøw dëëtu. Kiper manøgønø, løgu cwïnynyu nou kwøwu.» Luummögø caana Kwäärö Wuuö Jwøki.",
                    "ID": "32"
                }
            ]
        },
        {
            "ID": "OT:EZK.19",
            "name": "Edhikiel 19",
            "text": [
                {
                    "title": "Duut Kïmmö Kiper Dïbwöthe Mo Icriel ",
                    "text": "'Ba Wuuö Jwøk aköö, ni «Ïïni, wärï ki duut kïmmö kiper kwääri mo Icriel,",
                    "ID": "1"
                },
                {
                    "text": "ni kööï, «ni ‹?Meru ee, caal ŋø na bëëde? Meru bee ŋuu mo bëëdö yïthakic ŋuuwe; eno but piny yïthakic ŋuuwe moa näk poot na wøpe, ni eni bëëdö ni pïïdhö ki nyïïe.",
                    "ID": "2"
                },
                {
                    "text": "Ni lwør nyaare aciel ni pwöny gø, ni tïme na ŋuu mo teek døc, ni kwany dwaar, ni put tïmö ni cämö ki jiy.",
                    "ID": "3"
                },
                {
                    "text": "'Ba luumme awïny wïth juurre, ni cekge gø ki buur ni päth yi gø, ni gänge gø ko obïth, ni peege gø Ijep.",
                    "ID": "4"
                },
                {
                    "text": "« ‹'Ba menni kanya joot gø ni gïna ŋäädhe oränynyö, ni gïna manynye kär thur kare, ena cäŋ lwötö ki nyaare aciel ni pwöny gø, ni tïïc gø na ŋuu mo teek døc.",
                    "ID": "5"
                },
                {
                    "text": "Ni put tïmö ni cäädhö yïthakic ŋuuwe, kiper eno løny ni teek. Ni kwany dwaar, ni put tïmö ni cämö ki jiy.",
                    "ID": "6"
                },
                {
                    "text": "Ni tøc kwör gwøk røk moge moa teek, ni raany päänye moge; ni ö jiyi bëët moa en yi ŋööm paac ni lwäcge ki löörö mare.",
                    "ID": "7"
                },
                {
                    "text": "Køøre wïth juurre gena put öö ki yïth mïëri moa en deŋŋe ni këëtge ki eni.  Ni peerge ajääp marge bääte, ni putge gø maa yi buur marge.",
                    "ID": "8"
                },
                {
                    "text": "Ni gänge gø ko obïth ni kïthge gø yi dhwöŋŋö, ni kïthge gø Babiløn baŋ nyeya, ni kïthge gø øt twöc, ni ö löörö mare ni tïme ni ba wïnyi këët bäät kïte mo Icriel.",
                    "ID": "9"
                },
                {
                    "text": "« ‹'Ba meru na bëëde, bëëdö kaamar omøk mo opiith deŋ naam yi pwöth omøki marï, ni eni bëëdö ni nywøl ki nyïëdi ni bäädi moe olaak jaak kiper pïï na thööthge.",
                    "ID": "10"
                },
                {
                    "text": "Ni bäädi moe teek, no orømø ki man tïïi na athøc kwär mo cuumme; ni wïïe opööth maal ki bäät lul mana no odhïŋ, ni put tïmö ni nëënö wøk døc kiper bäädi moe na thööth.",
                    "ID": "11"
                },
                {
                    "text": "'Ba lweete acööt wøk ki køør wëër, ni leeŋi yïth ŋøøm, ni ö nyïïe ni taali ya jamø man wø ööi ki kur tuul-cäŋ; bat mare na teek døc acööt wøk ni tale ni put waaŋ ki maac.",
                    "ID": "12"
                },
                {
                    "text": "'Ba ennø, ena piith dïtëën, yi ŋöömö mo otal mo bäŋ pïï yie.",
                    "ID": "13"
                },
                {
                    "text": "'Ba maac aö wøk ki ri bat mare mana pere leth, ni put lwinh jaath ki nyïï gø thöör ki waaŋ, ni put tïmö ni bäŋ bat aciel mo odööŋ mo rømø ki man tïme na athøny kwär mar cuumme.› Manøgø bee luum kïmmö man wø wär na duut kiper kïmmö.»",
                    "ID": "14"
                }
            ]
        },
        {
            "ID": "OT:EZK.20",
            "name": "Edhikiel 20",
            "text": [
                {
                    "title": "Luum Teek Wïc Mar Jø Icriel ",
                    "text": "'Ba na tïme na ri bïriet cwiiri mo mäk marwa ki tøŋ, ni nïr dwää abïïc apaar, jø døøk Icriel møøk gena ö kuna pëënyge Wuuö Jwøk, ni pïge piny nyïma.",
                    "ID": "1"
                },
                {
                    "text": "Køøre dwør Wuuö Jwøk aput ö bääta, ni kööe,",
                    "ID": "2"
                },
                {
                    "text": "ni «Wär dhaanhø, cään jø døøk Icriel ni kööï jïge ni man beeye luumma caan Kwäärö Wuuö Jwøki, ena köö, no ‹?U ööa kuna pëënynyu aani? Ka adïëri møn, aani, a na Kwäärö Wuuö Jwøk, kaawat man bëëda naa kwøw en, a caana gø jïïu, u ba jïëa ki man pëënynyu aani.›",
                    "ID": "3"
                },
                {
                    "text": "«?Wui, wär dhaanhø, luumge ba ŋøli? Ŋøl luumge ni jäälï geni! Gïïa raac yia ki ge na tïïc kwäcge tïïyï nee ŋäcge;",
                    "ID": "4"
                },
                {
                    "text": "ni caanï gø jïge ni man beeye luumma caan Kwäärö Wuuö Jwøki, ena köö, ni ‹Dïcäŋa jiera Icriel aana kööŋ jï nyïïkwaac Jeekap ni nyoodha raa jïge Ijep, ni kööa jïge, ni «Aani, aana Wuuö Jwøk, Jwøk maru.»",
                    "ID": "5"
                },
                {
                    "text": "'Ba dïcäŋa kööŋa nyïmge, beeye kiper nee ge käla wøk ki yi ŋööm Ijep nee cige yi ŋöömma jiera kiperge, ni beeye ŋöömma näk caak ki maar kïc päl yie, na näk beerra eni døc ki ŋøøm møga bëët.",
                    "ID": "6"
                },
                {
                    "text": "Ni kööa jïge, ni «Ŋati man nø dëëtu wet japa reyø nyïme ni wø wøøre, ni ba tïïyu dëëtu ni ba waany ki kït gïï wø lam mo jø Ijep; kiper bee aani na Wuuö Jwøk, Jwøk maru.»",
                    "ID": "7"
                },
                {
                    "text": "« ‹'Ba gena tïmö ni marge ageem ki aani ni kweerge ki man cekge ïthge ki luumma. Japa reyø ni wø wøørge kärge wetø, ni kärge kït gïï wø lam mo jø Ijep wiiø. Kanyøgø aana köö ni wëër mara ni wø liel kaamar maac kønynya bäätge nø, nee wëër mara put røm dëëtge dï ŋööm Ijep.",
                    "ID": "8"
                },
                {
                    "text": "'Ba gïnögø kära tïïö kiper nee nyeŋŋa ba ränynye nyïm wïth juurre moa enge dïge, ni beege wïth juurre moa nyoodha raa jï jø Icriel nyïmge ki køør mana käla jø Icriel wøk ki yi ŋööm Ijep.",
                    "ID": "9"
                },
                {
                    "text": "Kiper manøgønø, gena bwødha wøk ki yi ŋööm Ijep ni kïtha ge dï paap.",
                    "ID": "10"
                },
                {
                    "text": "Ni pwönynya geni ki luup 'moa, ni tïïa  geni nee ciik 'moa ŋäcge, ni beege gïïa doo cïpö ki kwøw jï ŋato kïth ge bäät tïïc.",
                    "ID": "11"
                },
                {
                    "text": "Ni pwönynya geni thuwø ki man gwøkge cääŋŋe 'moa mo jwöm, nee bëëtge ni caala ŋïï yïthakicwa ki geni, nee ŋäcge ni bee aani na Wuuö Jwøk na tïïc geni na jiy mo ena kur keerge.",
                    "ID": "12"
                },
                {
                    "text": "« ‹'Ba jø Icriel gena cäŋ gëëmö ki aani dï paap. Gena kweer ki man cääthge ki køør luup 'moa, ni wecge ciik 'moa, ni beege gïïa doo cïpö ki kwøw jï ŋato kïth ge bäät tïïc, ni ö geni ni putge cääŋŋe 'moa mo jwöm päät døc. Kanyøgø aana köö ni wëër mara kønynya bäätge nee wïthge puta dïïr dï paap.",
                    "ID": "13"
                },
                {
                    "text": "'Ba gïnögø kära tïïö kiper nee nyeŋŋa ba ränynye nyïm wïth juurre moa käla geni wøk ki dïge ni nëënö jïge.",
                    "ID": "14"
                },
                {
                    "text": "Ni cäŋa kööŋ thuwø dï paap, nee ge ba kïtha yi ŋöömma cïba jïge, ni beeye ŋöömma näk caak ki maar kïc päl yie, na näk beerra eni døc ki ŋøøm møga bëët.",
                    "ID": "15"
                },
                {
                    "text": "Kiper ciik 'moa awecge ni kweerge ki man cääthge ki køør luup 'moa, ni päätge cääŋŋe 'moa mo jwöm. Kiper cwïnyge ena køør kït gïï wø lamge.",
                    "ID": "16"
                },
                {
                    "text": "'Ba aani, yia acäŋa warrø ki geni, ni kära geni raanynyø këët wala ki man dïïra wïthge dï paap.",
                    "ID": "17"
                },
                {
                    "text": "'Ba aana köö jï obwöre moge dï paap, ni «Käru cäädhö ki køør luup mo wëëgu wala man gwøgu ciik moge wala man päätu dëëtu ki kït gïï wø lamge.",
                    "ID": "18"
                },
                {
                    "text": "Aani, aana Wuuö Jwøk, Jwøk maru; caathu køør luup 'moa ni caarru wïthu ki ciik 'moa ni kïthu ge bäät tïïc.",
                    "ID": "19"
                },
                {
                    "text": "Tïïyu cääŋŋe 'moa mo jwöm ni ena kur keerge, ni tïmge kaamar ŋïï mo ena yïthakiyø, kiper nee ŋäyu ni bee aani na Wuuö Jwøk, Jwøk maru.»",
                    "ID": "20"
                },
                {
                    "text": "« ‹'Ba obwöre moge gena gëëmö ki aani thuwø. Ge kär cäädhö ki køør luup 'moa, ni kärge wïthge caarø ki man kïthge ciik 'moa bäät tïïc, ni beege gïïa doo cïpö ki kwøw jï ŋato kïth ge bäät tïïc; ni ö geni ni putge cääŋŋe 'moa mo jwöm päät. Kanyøgø aana köö ni wëër mara ni wø liel kaamar maac kønynya bäätge nee wëër mara put røm dëëtge dï paap.",
                    "ID": "21"
                },
                {
                    "text": "'Ba cera ajooa ki man tïïa gïnögø kiper nee nyeŋŋa ba ränynye nyïm wïth juurre moa käla geni wøk ki dïge ni nëënö jïge.",
                    "ID": "22"
                },
                {
                    "text": "'Ba aana cäŋ kööŋ thuwø dï paap ki man keetha geni dï wïth juurre ki yïth mïëri,",
                    "ID": "23"
                },
                {
                    "text": "kiper ciik 'moa kärge jïëö; gena kweer ki luup 'moa, ni päätge cääŋŋe 'moa mo jwöm, ni ge bëëdö ni nyeŋge ena køør kït gïïa lam kwäcge.",
                    "ID": "24"
                },
                {
                    "text": "'Ba gena wëëga gwøk luup mo ba beyø, ki ciik mo ba cïpi ki kwøw jïge;",
                    "ID": "25"
                },
                {
                    "text": "gena tïïa nee tïmge ni ge ba waany ki køør mana ö obwöre moge bëët moa näk kaai ni waaŋge ge ki maac ni ge cïpa ge no olämme. Ni manøgø a wëëga ge ränynyö, kiper nee ŋäcge ni bee aani na Wuuö Jwøk.›",
                    "ID": "26"
                },
                {
                    "text": "«Kiper manøgønø, ï na wär dhaanhø, caanï jï jø Icriel ni man beeye luumma caan Kwäärö Wuuö Jwøki, ena köö, ni ‹Jöö maya mana ö kwäyu na päätge aani ki gø ki køør japa reyø na tïïcge dëëra bee en:",
                    "ID": "27"
                },
                {
                    "text": "Kanya kïtha ge yi ŋöömö mana kööŋa kipere ni cïba cïbö jïge, thuuri moa bäyö bëët ki jenni bëët moa no onigïït piny aneenge, ni ö geni ni cïpge ko olämme kaace ge bëët, ni wëëkge aani gootø ko olämme moge. Ni öge thuwø ni wääŋge ki gïï wø jïcge ŋwääi ni met kaace, ni kunyge piny ki kwøŋ na muuce.",
                    "ID": "28"
                },
                {
                    "text": "Køøre gena pëënynya, ni «?Kar lam man no ogeerø ni ena maal ni cou yie en aŋøøni?» 'Ba nyeŋ kaace këël dïcäŋi cwøl ni Baama.›",
                    "ID": "29"
                },
                {
                    "text": "«Kiper manøgønø, caanï jï jø Icriel ni man beeye luumma caan Kwäärö Wuuö Jwøki, ena köö, na ‹?Aŋø, dëëtu tïïyu tïïö ni ba waany kaawat mana tïïc kwäyu, ni dëëtu gathu gadhø ki käp ni nyeŋŋu ena køør kït gïïa wara lamge?",
                    "ID": "30"
                },
                {
                    "text": "Kany wø cïpu muuce mou, ki kany wø kïthu wäätu yi maac nou waaŋa geni no olämme, u tïïya dëëtu ni ba waany ki kït gïï wø lammu bëët këël dïcäŋi. ?Wui, u na jø Icriel, u jïëa jïëö këët ki  man pëënynyu aani? 'Ba ka adïëri møn, kaawat man bëëda naa kwøw en, aani, a na Kwäärö Wuuö Jwøk, a caana gø jïïu, a ba pëënynyu këët.",
                    "ID": "31"
                },
                {
                    "text": "« ‹Uuni, u wø köö, ni «Wa manynya gø nee wa tïmwa ni wa caala wïth juurre møga, ni wa bëëdö kaamar jø bäät piny mo wø lam jenni ki kïte.» 'Ba gïnögø ni caarru enø ba tägi na bäre bäre.",
                    "ID": "32"
                },
                {
                    "text": "'Ba ka adïëri møn, kaawat man bëëda naa kwøw en, aani, a na Kwäärö Wuuö Jwøk, a caana gø jïïu, aani, aano tïmö na nyeya bäätu, ni käära uuni ki teek ni cera yaa rwieø bäätu, ni wëër mara ena bäätu.",
                    "ID": "33"
                },
                {
                    "text": "Aani, u duua duuö ki baŋ wïth juurre ni cuuŋa uuni ki yïth mïëri moa näk uuno keethø yïthge ki teek ni cera yaa rwieø bäätu ni wëër mara ena bäätu.",
                    "ID": "34"
                },
                {
                    "text": "Aani, u kïtha dïtëën mar wïth juurre, ni puta u jääl kaace ni ø neeta nyeŋŋø.",
                    "ID": "35"
                },
                {
                    "text": "Uuni, u jääla jäälö kaawat mana jääla kwäyu dïtëën mar ŋööm Ijep. Luummögø caana aani, a na Kwäärö Wuuö Jwøk.",
                    "ID": "36"
                },
                {
                    "text": "Aani, u tïïa tïïö nou pöödhu ki tier athøra mara, ni kïtha uuni yi luumma tuuda ki kwäyu.",
                    "ID": "37"
                },
                {
                    "text": "Jiy mo wø tïïö ki raay ki jiy mo wø gëëmö ki aani daa daa buutu. Ge käla wøk yi ŋöömö man ni bëëtge yie en, 'ba ge ba døny yi ŋööm Icriel këët. Køøre nø ŋäyu ŋääö ni bee aani na Wuuö Jwøk.›",
                    "ID": "38"
                },
                {
                    "text": "«'Ba kiperu, u na jø dhi øt Icriel, luumma caan Kwäärö Wuuö Jwøki jïïu bee en, ena köö, ni ‹Cou, ni ö ŋati man nø ni tïny kït gïï wø lame! 'Ba ki køør gïïögø, uuni ïthu cegu ciiø na adïëri ki luumma, ni tïme ni nyeŋŋa na en kur keere ba päätu këët ki muuce mou ki kït gïï wø lämmu.",
                    "ID": "39"
                },
                {
                    "text": "'Ba aani, a na Kwäärö Wuuö Jwøk, a caana gø, ni bäät kïdi mara na en kur keere, ni beeye kïnna bäär mar Icriel, u na jø dhi øt Icriel u bëët, aano tïnynyu bääte kaace yi ŋöömmece, ni jïëa uuni yie. Køøre uuno pëënynya kaace ki muuce mou moa beyø ki japu bëët moa en kur keerge.",
                    "ID": "40"
                },
                {
                    "text": "Uuni, u pänhnha pänhnhö kaamar gïn mo ŋwäänynye met, kanyo duua uuni wøk ki baŋ wïth juurre noo cuuŋa uuni ki yïth mïëri moa näk uuno keethø yïthge; køøre dëëra nyoodha nyoodhø jïïu ni nëënö jï wïth juurre ki man näk maa ena kur keera.",
                    "ID": "41"
                },
                {
                    "text": "Køøre nø, ŋäyu ŋääö ni bee aani na Wuuö Jwøk, kanyo duua uuni yi ŋööm Icriel, ni beeye ŋöömma kööŋa kipere ni cïba cïbö jï kwäyu.",
                    "ID": "42"
                },
                {
                    "text": "Uuni, wïthu parru parø kaace ki bëëtö maru mana bëëdu ki gø ki japa reyø bëët na raanynyu dëëtu ki ge, ni putu dëëtu jääl ki køør japa reyø bëët na tïïyu.",
                    "ID": "43"
                },
                {
                    "text": "Kanyøgønø u na jø Icriel oŋäyu ni bee aani na Wuuö Jwøk, kanyo nyoodha bäth ec mara jïïu kiper nyeŋŋa, këël na bëëdu ni uutjïëthe mou reyø nou temma gïï mo reyø.› Luummögø caana Kwäärö Wuuö Jwøki.» ",
                    "ID": "44"
                },
                {
                    "title": "Luum Ajäla Mano Jääl Jø Tier-Piny Ki Gø",
                    "text": "Køøre dwør Wuuö Jwøk aö bääta ni kööe,",
                    "ID": "45"
                },
                {
                    "text": "ni «Wär dhaanhø, løø nyïmï jï løø tier-piny ni køpï luubö jï jø ŋöömma en jï løø tier-piny ni wø bëëdö na lul.",
                    "ID": "46"
                },
                {
                    "text": "Caanï jï jø ŋöömma en jï løø tierpiny ni wø bëëdö na lul, ni kööï jïge, ni ‹Wïnynyu dwør Wuuö Jwøk. Man beeye luumma caan Kwäärö Wuuö Jwøki, ena köö, Ni ka adïëri møn, aani, a ena bäät man nyeba pou ki maac, nee jenni mou put maaci thöör bëët, ni beege jenni mou moa thec bëët ki moa no otal. 'Ba maac manøgø obëëdö ni ba løny ki bïp, ni ö jammi bëët moa en yi ŋöömö mar jï løø tier-piny këël jï løø wï-piny ni putge waaŋ ki maac.",
                    "ID": "47"
                },
                {
                    "text": "Kanyøgønø ojoot jiyi bëët ni bee aani na Wuuö Jwøk na tïïc maac manøgø; 'ba maaøgø oput bëëtö ni ba løny ki bïp.› »",
                    "ID": "48"
                },
                {
                    "text": "Køøre aana köö, «Wui, Kwäärö Wuuö Jwøk! Geni, ge cäänö kipera ni ge köö, ni ‹?Moøgø paa leere jaak ni car nyenøgø enø?› »",
                    "ID": "49"
                }
            ]
        },
        {
            "ID": "OT:EZK.21",
            "name": "Edhikiel 21",
            "text": [
                {
                    "title": "Luum Opëëllö Mar Wuuö Jwøk Mano Jääl Jiy Ki Gø ",
                    "text": "Kanyøgø dwør Wuuö Jwøk aö bääta ni kööe,",
                    "ID": "1"
                },
                {
                    "text": "ni «Wär dhaanhø, løø nyïmï baŋ Jerucalem ki kwör lam moe. Caan luummi jï ŋööm Icriel niï jääla gø,",
                    "ID": "2"
                },
                {
                    "text": "ni kööï ni man beeye luumma caan Wuuö Jwøki, ena köö, ni ‹Aana gootø ki ïïni. Aani opëëllö mara wödha wøk ki yi køp mare ni puta jiy moa bëëtge beyø ki moa bëëtge reyø 'näk.",
                    "ID": "3"
                },
                {
                    "text": "'Ba jøøa bëëtge beyø ki jøøa bëëtge reyø kiper nee ge nääa, opëëllö mara owödha wøk ki yi køp mare bäät jiy bëët, ki mano täge ki jï løø tier-piny këël mano këët wï-piny.",
                    "ID": "4"
                },
                {
                    "text": "Køøre jiy bëët putge ka ŋäc ki man näk mo a na Wuuö Jwøk opëëllö mara yaa wöth wøk ki yi køp mare ni ba cäŋ dwøk yie këët.›",
                    "ID": "5"
                },
                {
                    "text": "«Kiper manøgønø, ï na wär dhaanhø, guyï nyïmge, ni cwïnyï opädhö ni yiï iï keeyø døc.",
                    "ID": "6"
                },
                {
                    "text": "'Ba kanyo pëënyge ïïni ni köge, na ‹?Aperŋø ni guyï en?› wärï kööï jïge, na ‹A guyi kaper gïn ni nyään ni ööi en. Dïcäŋeca cwïnynyi bëët bwøk, ni ö bäät jiy bëët ni nigelway; jwïëy bëët ööl, ni ö nyeŋ cøŋŋi bëët ni øcge piny kaamar pïï. Ka adïëri møn, cäŋece öö; öö ni ba kääŋi.› Luummögø caana Kwäärö Wuuö Jwøki.»",
                    "ID": "7"
                },
                {
                    "text": "'Ba dwør Wuuö Jwøk aö bääta ni kööe,",
                    "ID": "8"
                },
                {
                    "text": "ni «Wär dhaanhø, caan luubö man ni kööï ni luumma caan Kwäärö Wuuö Jwøki bee en, ena köö: «Opëëllö anø paak ni nø thoodhi;",
                    "ID": "9"
                },
                {
                    "text": "ena paak kiper 'näk; ena thooth ni put tïmö ni paŋŋi kaamar agaackøth. «?Aŋø, løny ki man mïn yïthø ka athøc kwär mar dhaanhnha ma Juuda ni näk opëëllö onø männö ki gø?",
                    "ID": "10"
                },
                {
                    "text": "«Opëëllö anø jiiŋŋi ni thoodhi, ena jiiŋŋi kiper nee täge ki tïïc; ena paak ni thoodhi, kiper nee cïp cer dïnääy.",
                    "ID": "11"
                },
                {
                    "text": "Wui, ï na wär dhaanhø, jwöŋï ni gööï ko oduuru, kiper opëëllö manøgø jääla jiy 'moa, ki jø kööre mo Icriel. Jiy moøgø yaa cïp dho opëëllö, ge ki jiya bëët. Kiper manøgønø, jwöŋï niï pööta köörï.",
                    "ID": "12"
                },
                {
                    "text": "«'Ba päärö öö møn na adïëri. ?'Ba ni näk mo opëëllö onø männö ka athøc kwär mar Juuda, løny ki man cäŋ bëëte këët? Luummögø caana aani, a na Kwäärö Wuuö Jwøk.",
                    "ID": "13"
                },
                {
                    "text": "«Kiper manøgønø, ï na wär dhaanhø, caan luup 'moa, ni putï ceŋŋï paŋ. Beerra man ö opëëllö ni nääe ki kwöre ariiø wala adäk. Opëëllö manøgø, ena mar 'näk; eni tïïc kaper 'näk mo dwøŋ, ni put geni rum dïër ki deŋge bäre,",
                    "ID": "14"
                },
                {
                    "text": "kiper nee cwïny jiy put bwøk, ni ö mo thööthi ni thøwge. Opëëllö manøgø atïïa kiper 'näk, ni cïba gø dhøk käälle moge bëët. Wui, eno tïïö ni malli døc kaamar agaackøth, eno paaø ni beth døc kiper 'näk.",
                    "ID": "15"
                },
                {
                    "text": "Wui, opëëllö! Ŋädï ki bäät cwïïï ki bäät caamï, wala kanyo løøï riï yie jaak!",
                    "ID": "16"
                },
                {
                    "text": "Køøre nø, aani thuwø ceŋŋa puta ka paŋ, ni ö wëërri mara ni døø piny. Luummögø caana aani, a na Wuuö Jwøk.»",
                    "ID": "17"
                },
                {
                    "text": "'Ba dwør Wuuö Jwøk aö bääta ni kööe,",
                    "ID": "18"
                },
                {
                    "text": "ni «Wär dhaanhø, tïïï ki uutjïëthe ariiø kiper opëëllö mar nyeny Babiløn kanyo ööe, ni ge käla yi paac aciel. Ni cööthï piny ki nyuudhi yïth agääk jïëthe yi waŋjöö mano gaa Jerucalem.",
                    "ID": "19"
                },
                {
                    "text": "Kïth øtjöö aciel ki nyuudhi kiper opëëllö mano ööi ni cøøa Raaba, pääny jø Amön, ni kïthï øtjöö maya ki nyuudhi mo nyootha Juuda ki Jerucalem na  näk ogeerø ni teek.",
                    "ID": "20"
                },
                {
                    "text": "Kiper nyeny Babiløn kanyo ööe, eno cuŋŋi yïth agääk jïëthe moa na ariiø, ni tïïe ki nyuuthe ka athëëre, ni pëëny kït gïï wø lame, ni tïïe ki jap adïëda mo tïïc ka cwïny lääy.",
                    "ID": "21"
                },
                {
                    "text": "'Ba nyuudhi mano päth cer cwïïe otïmö na mar Jerucalem, kiper nee jenni mo thiel kiir ki ge cïp karge, ni cïpe ki dwøl nee jiy 'näk, nee jiy twäätge ri leny, nee jenni mo thiel dhi kiir ki ge cïpge karge, nee kany eth bäät kiir ki yie thørge, nee kwör leny mo tuk pääny ki yie jiiŋge.",
                    "ID": "22"
                },
                {
                    "text": "'Ba nyuudhi manøgø otïmö kaamar gïr tööt ki jï jø Jerucalem na tudö ki luubö ki eni ni kööŋge bääte. 'Ba wïthge opare ki bääyö marge, ni put ge mak ki tøŋ.",
                    "ID": "23"
                },
                {
                    "text": "«Kiper manøgønø, luumma caan Kwäärö Wuuö Jwøki bee en, ena köö, ‹Kiper uuni bääyö maru atïïyu nee wïc par ki gø, ki køør mana ö raay mou ni nyoothge rege, ni tïïe mou bëët mo wø tïïyu nyootha raay mou, kiper mana tïïyu gïnögø, u di maaø ki tøŋ.",
                    "ID": "24"
                },
                {
                    "text": "« ‹Wui, ï na dïbwödhi mana raac mar Icriel, ni wø tïïö ki gïï mo reyø, ï na caa marï oløny ni öö, ni caa mar ajäla marï mana näk aŋuudi opïï,",
                    "ID": "25"
                },
                {
                    "text": "Kwäärö Wuuö Jwøk aköö, na «Abïï nyec man wø meen wïc käl wøk, ni kälï aduda wøk. Jammi ba tïmö këët kaawat mana bëëde dïkwøŋ. Jøøa kwörge therø geno tïŋ maal, ni ö jøøa kwörge døøŋŋø ni dwøk ge piny.",
                    "ID": "26"
                },
                {
                    "text": "Pääny ränynyö! Eni ränynyö! Eni raanynya raanynyø! Eni ba døø kare këët këël kanyo ö wänni; 'ba aani, eno cïba cere.» ›",
                    "ID": "27"
                },
                {
                    "text": "«'Ba ï na wär dhaanhø, caan gïn ni kööï ni man bee luumma caan Kwäärö Wuuö Jwøki kiper jø Amön ka ajøøŋ mana tïïcge, ena köö, «no ‹Opëëllö anø wöth wøk kiper 'näk, ni bëëdö no othoodhø nee räänye, ni eni malli døc kaamar agaackøth.",
                    "ID": "28"
                },
                {
                    "text": "Kiper gïï wø kööu no onyoodhø jïïu, ki gïï wø caru beege luup tööt; 'ba opëëllö ocïp ŋut jø raay ni 'näk geni. Cäŋ maneca apïï; caa mar ajäla mana näk aŋuudi aöö.",
                    "ID": "29"
                },
                {
                    "text": "Opëëllö dwøk yi køp. Uuni, uuno jääla yi ŋöömö mana cwääc uuni yie, ni bee kanya nywøl uuni yie.",
                    "ID": "30"
                },
                {
                    "text": "Gootø käla bäätu, ni ö wëërri mara ni wø liel kaamar maac ni kønynya gø bäätu; aani u cïba ceŋ jiy mo reyø døc mo geno kwänynyö døc ka aranya.",
                    "ID": "31"
                },
                {
                    "text": "Uuno tïmö kaamar jer maac, ni ö remø maru ni øc piny yi ŋöömö maru, ni ba par wïc këët ki uuni; kiper luummögø caana aani, a na Wuuö Jwøk.› »",
                    "ID": "32"
                }
            ]
        },
        {
            "ID": "OT:EZK.22",
            "name": "Edhikiel 22",
            "text": [
                {
                    "title": "Luum Raay Moa Tïïc Jø Jerucalem ",
                    "text": "Køøre dwør Wuuö Jwøk aö bääta ni kööe,",
                    "ID": "1"
                },
                {
                    "text": "ni «?Wär dhaanhø, luum pääny man ŋølï ŋølø? ?Pääny man ni kuny piny ki rem jiy en, luumme ŋølï ŋølø? Japa näk yia raac ki ge bëët na tïïe caanï jïre nee ŋääe,",
                    "ID": "2"
                },
                {
                    "text": "ni caanï gø ni man beeye luumma caan Kwäärö Wuuö Jwøki, ena köö, ‹Wui, ï na pääny man käl ränynyö bäätï keerï en ki køør rem jiy moa kønynyï piny dïërï, ki mana tïïyï riï niï ba waany ki køør kït gïï wø lam moa tïïyï!",
                    "ID": "3"
                },
                {
                    "text": "Ïïna päth yïth raay ki køør rem jiy moa kønynyï piny, ni tïmï niï ba waany ki kït gïï wø lam moa tïïyï. Nïne mo ränynyö marï alaarï tïïc nee laarge öö; aŋuun cwiic kwøw moï aløny ni öö. Kiper manøgønø, ï tïïa tïïö ni ïïna gïr ajøøŋ jï wïth juurre, ni tïïa ïïni na gïr abuua jï mïëri bëët.",
                    "ID": "4"
                },
                {
                    "text": "Jiy mo wø en buutï ki moa kwörge bäyö ki ïïni ï  buuge buuö. Ïïni, ïïna pääny mo päŋ ki jammi mo reyø ko okiera.",
                    "ID": "5"
                },
                {
                    "text": "« ‹Raŋï mø, dïbwöthe mo Icriel moø ni moï yøø, man nø bëëdö ni dëëre ee kønyø ki teek mare ki man køny rem jiy piny.",
                    "ID": "6"
                },
                {
                    "text": "Jiy moï bäŋ wödö mo tïïcge kiper wëëe ki mëëe yi paayø; ge bëëdö ni wëëlle caarge caarø, ni ge tïïö ki gïï mo reyø dëët kïïe ki määr thuunhnhi.",
                    "ID": "7"
                },
                {
                    "text": "Ïïni, japa na en kur keerge ataagï, ni päätï cääŋŋe 'moa mo jwöm.",
                    "ID": "8"
                },
                {
                    "text": "Ïïni, da jiy moï ma tööte mo ge bëënna waac nyeŋ kiper køny rem jiy piny; ni da jiy moï thuwø mo ge cämö ko olämme mo wø cïp jï juuga reyø yïth uut lam moa en bäät kïte, ni ge bëëdö ni marge käp.",
                    "ID": "9"
                },
                {
                    "text": "Da jiy moï mo ge buut ki määr wëëkge, ki jiy møøk mo mään makge maa ki teek nee butge ki ge kany wø bëët määnni ni ge ba waany ni kar pïïn piny marge opäŋ.",
                    "ID": "10"
                },
                {
                    "text": "Ni ŋat mør kännö ki luk ki cï ŋat atut mare, ni ŋat mør butö ki cï nyaare, ni ŋat mør buti ka nyiwänni kiree mana nywøl wänni.",
                    "ID": "11"
                },
                {
                    "text": "Ni da jiy moï mo cïpö ki gwel ki piny kiper køny rem jiy piny. Ni ïïni gwel mo wø mac baŋï tïïyï tïïö nee duui jïrï ni da wïthge, ni gwet jø møøk kälï kälö ni marï twëër, niï bëëdö ni wïïï owïl ki aani.› Luummögø caana Kwäärö Wuuö Jwøki.»",
                    "ID": "12"
                },
                {
                    "text": "Wuuö Jwøk aköö, ni «Aani, cera rwääa rwääö ki maal ni jääla ïïni kiper gwetï moa jootï ki jöör møt, ki mana kønynyï rem jiy piny dï paac.",
                    "ID": "13"
                },
                {
                    "text": "?Aŋø, kanyo jääla ïïni yie, løny ki man magï cwïnyï wala ki man cwiitï ceŋŋï? Luummögø caana aani, a na Wuuö Jwøk, 'ba puta ka tïïc.",
                    "ID": "14"
                },
                {
                    "text": "Aani, u keetha keethø dï wïth juurre ki yïth mïëri; ni ö japa näk ba waany mou ni puta ge ŋuudö.",
                    "ID": "15"
                },
                {
                    "text": "'Ba kanyo bëëdu ni uuno nipäät dï wïth juurre, putu ka ŋäc ni bee aani na Wuuö Jwøk. »",
                    "ID": "16"
                },
                {
                    "text": "Køøre dwør Wuuö Jwøk aö bääta ni kööe,",
                    "ID": "17"
                },
                {
                    "text": "ni «Wär dhaanhø, jø dhi øt Icriel gena tïmö kaamar gïn mo ba kunynyi ki baŋa; geni bëët gena tïmö kaamar nyal man wø ö wøk ki røk nywïëny ki køør man wø leeny geni ki maac. Gena tïmö kaamar nyal mar gwel-bïrö.",
                    "ID": "18"
                },
                {
                    "text": "Kiper manøgønø, man beeye luumma caan Kwäärö Wuuö Jwøki, ena köö, ni ‹Kiper mana tïmu bëët kaamar nyal, aani u cooŋa yi Jerucalem.",
                    "ID": "19"
                },
                {
                    "text": "Kaawat man wø ö gwel-bïrö ki nywïëny møøk ma teeŋi wø kïthi ya dhaanhe yi maac ni leenya ge, aani thuwø u cooŋa cooŋø ki wëër mara, ni beeye wëër mara ni wø liel kaamar maac, ni kïtha u dï pääny ni jääla uuni ka ajäla mo caala man wø leeny nywïënyö.",
                    "ID": "20"
                },
                {
                    "text": "Aani u cooŋa cooŋø ni koodha maa wëër mara bäätu, ni putu leenyø dï pääny.",
                    "ID": "21"
                },
                {
                    "text": "Kaawat man wø leeny gwel-bïrö yi këën thääth, aani u leenya leenyø dï pääny, ni putu gø ŋäc ni bee aani na Wuuö Jwøk na køny wëër mare bäätu.› »",
                    "ID": "22"
                },
                {
                    "text": "Køøre dwør Wuuö Jwøk acäŋ ö bääta ni kööe,",
                    "ID": "23"
                },
                {
                    "text": "ni «Wär dhaanhø, caanï jï ŋööm Icriel, ni ‹Ïïna ŋöömö mo kär tïïö ni tøŋ, kiper bäŋ køth mo opädhö bäätï yi cäŋ wëër mara.›",
                    "ID": "24"
                },
                {
                    "text": "Dïbwöthe moe moa en yie ge bëëdö kaamar ŋuuwe mo märö bäät lääy mo bakge bagø; jwïëc jiy araanyge ni kälge jammi mo jiy ki gïï møøk mo perge leth. 'Ba ki køør 'näk mana tïïcge, mään mo thööth awëëkge dööŋŋe na määr thuunhnhi.",
                    "ID": "25"
                },
                {
                    "text": "Dïlämme moe, ciik 'moa araanyge, ni päätge japa na en kur keerge; gïn mo waany mo ena kur keere ki gïn mo ba waany ba pääŋge. Jiy kärge pwönynyö ki man ŋäcge gïn mo ba waany ki gïn mo waany; ni ge bëëdö ni nyïmge ege løø wøk ki man gwøkge cääŋŋe 'moa mo jwöm, naa bëëdö naa ege päädö yïthakicge.",
                    "ID": "26"
                },
                {
                    "text": "Kwääri moe moa en yie, ge bëëdö kaamar orude mo ge baga lääy, ki køør mana bëëtge ni rem jiy kønyge piny, ni jwïëc jiy raanyge raanynyø kiper joot jammi ki jöör møt.",
                    "ID": "27"
                },
                {
                    "text": "Nyikuk Jwøk moe, tïïe moøgø ege uumö ki luup tööt mo wø  carge no onyoodhø jïge, ka adïëde mo patha karge. Ge köö jaak, ni ‹Luumma caan Wuuö Jwøki bee en,› ni gïnaca kär caan Wuuö Jwøki.",
                    "ID": "28"
                },
                {
                    "text": "Jiy moa en yi ŋööm paac, jø møøk caarge caarø ni ge twëëdö; ni ge tïïö ki gïï mo reyø dëët kïïe ki jiy moa can, ni jøøa path moa en dïge caarge caarø ki jöö mo patha kare.",
                    "ID": "29"
                },
                {
                    "text": "«'Ba aana määnyö dïge ki dhaanhø mo geer kiir, mo cuŋŋö nyïma kanya no opädhö ri kiir, kiper nee paac ba raanynya; 'ba bäŋ dhaanhø mo yaa joodø.",
                    "ID": "30"
                },
                {
                    "text": "Kiper manøgønø, wëër mara kønynya bäätge ni puta ge thöör ki wëër mara ni wø liel kaamar maac, ni ö japa tïïcge bëët ni dwøga ge wïthge.» Luummögø caana Kwäärö Wuuö Jwøki.",
                    "ID": "31"
                }
            ]
        },
        {
            "ID": "OT:EZK.23",
            "name": "Edhikiel 23",
            "text": [
                {
                    "title": "Luum Nyïïmëëe Moa Na Ariiø Na Raany Dëëtge Ki Käp ",
                    "text": "'Ba dwør Wuuö Jwøk aö bääta ni kööe,",
                    "ID": "1"
                },
                {
                    "text": "ni «Wär dhaanhø, da mään ariiø mo gena nyïïmëëe,",
                    "ID": "2"
                },
                {
                    "text": "mo geno tïmö ni gena kääpe Ijep, ni ge bëëdö ni ge gatha dëëtge ki käp ki mana täge ni ge therø. Gena bëëdö ni thurge di maaŋŋø ni ge di gämmö ki mëër yi ŋöömmögø.",
                    "ID": "3"
                },
                {
                    "text": "'Ba nyïgögø, mana dwøŋ nyeŋŋe cwøl ni Ööla, ni beeye nyeŋ mo nyootha Cameria; ni ö nyeŋ maya ni näk beeye Ööliba, ni beeye nyeŋ mana näk nyootha Jerucalem. 'Ba nyïgögø gena nywøma ni jïta ko obwöre ki geni, ni beege cwøw ki mään.",
                    "ID": "4"
                },
                {
                    "text": "«'Ba Ööla ena cäŋ bëëtö ni gatha dëëre ki käp kanya nø tïme na cïïa, ni eni bëëdö ni rïïŋö køør omëërri moe, ni beege jø leny mo jø Aciria,",
                    "ID": "5"
                },
                {
                    "text": "na näk geno ruyö ka abïïe mo kïtge caala kït abïcøle, ni beege kwääri ki dïbwöthe, ni ge bëët geno obwöre mo nëëni ni mïërö, ni gena jø leny mo wø këëdi ki bäät okwëëc lääy.",
                    "ID": "6"
                },
                {
                    "text": "Nyaanøgø dëëre agadhe ki käp baŋ jøøgø bëët, ni beege jø Aciria moa no ojierø. Ena rïïŋö køør jøøgø bëët ni päät ree ki kït gïï wø lam bëët mo jøøgø.",
                    "ID": "7"
                },
                {
                    "text": "'Ba eni, bëët käp mare mana tääe kanya bëëde Ijep käre wiiø; ki mana käl thïnhö cwøw bëëdö ni buut ki gø. Ni thure na näk poot cuŋŋö maaŋ cwøwi maaŋŋø, ni cwïny cwøw puta pääŋö ki met ec ki eni.",
                    "ID": "8"
                },
                {
                    "text": "«Kiper manøgønø, ena cïba ceŋ omëërri moe, ni beege jø Aciria na rïïŋe køørge.",
                    "ID": "9"
                },
                {
                    "text": "Ni ö jøøgø ni pwöthge abïïe wøk dëëre, ni kälge wääte ki nyïïe, ni putge gø 'näk ko opëëllö. Ni put tïmö ni beeye ŋat gïre waac dï mään ki køør ajäla mana pïï dëëre.",
                    "ID": "10"
                },
                {
                    "text": "«'Ba coki mo Ööliba gïnögø ajoode, 'ba ena cäŋ rïïŋö køør käp ni kaala coki, ni tïm gath dëëlli mare no okaadhø ki mar coki.",
                    "ID": "11"
                },
                {
                    "text": "Eni ena rïïŋö døc køør jø Aciria, ni beege kwääri ki dïbwöthe, jøøa bëëdö na jø leny mo dëëtge ege runynyö ka abïïe mo beyø, ni ge këëdi ka bäät okwëëc lääy, ni geno obwöre mo nëëni ni mïërö.",
                    "ID": "12"
                },
                {
                    "text": "'Ba nyaanøgø ajooda ni dëëre ee päädö døc; ge ki coki bëët gena cør jöö aciel.",
                    "ID": "13"
                },
                {
                    "text": "«'Ba nyaanøgø käp mare aput kaath. 'Ba ena jïtö ri kiir ki kït jiy mo ogöörö ki booya mo kwaar, ni beege kït jø Babiløn;",
                    "ID": "14"
                },
                {
                    "text": "ni geno göörö ni pëëtge otöönynyö ki kaae, ni wïthge omëënnö ka abïïe mo wø meen wïc; 'ba ge bëët ge nëëni kaamar kwääc leny mo Babiløn moa nywøl yi Kaldia.",
                    "ID": "15"
                },
                {
                    "text": "'Ba kanya jooti ya nyaanøgø jaak, ena put tïmö ni cwïnye pärö kiperge, ni put jääk baŋ jø Babiløn yi ŋööm Kaldia ki jiy.",
                    "ID": "16"
                },
                {
                    "text": "Køøre jø Babiløn gena put ö baŋ gø nee butge ki gø ki mëër, ni putge gø päät ki käp marge. 'Ba kanya nø lønyge ki niine ki gø, nyaanøgø nyïme aput løø wøk ki geni ni männe ki geni.",
                    "ID": "17"
                },
                {
                    "text": "'Ba kanya bëët nyaanøgø ni käp mare ee täärö nyeŋ jiy ni dëëre ee wii wøk, nyïma aløøa wøk ki gø ki gootø kaawat mana løøa nyïma wøk ki coki.",
                    "ID": "18"
                },
                {
                    "text": "'Ba ena cäŋ bëëtö ni käp mare poot kaadhe kaadhø jaak, ni paaya wïïe ki nïr thïnhö moe kanya bëëde ni käbö Ijep.",
                    "ID": "19"
                },
                {
                    "text": "Ena bëëdö  ni rïïŋö køør omëërri moe kaace, jøøa näk jap gääbö moge caala mo arëëni, ni pïï mo wø ö wøk ki yïthge caala mo okwëëc lääy.",
                    "ID": "20"
                },
                {
                    "text": "'Ba ï na Ööliba, ïïna bëëdö ni cwïnyï pärö køør käp mana tïïyï niï thiinh, ni beeye kanya bëët jø Ijepi ni ge maaŋŋa thurï kanya poot thurï ni poot cuŋŋö.",
                    "ID": "21"
                },
                {
                    "text": "«Kiper manøgønø, ï na Ööliba, luubö mana caan Kwäärö Wuuö Jwøki kiperï bee en, ena köö, ni ‹Aani, omëërri moï tïïa tïïö nee öge maal bäätï, jøøa løøï nyïmï wøk ki geni na männï ki geni; geni, ge tïïa tïïö nee öge maal bäätï ki kwöra enge yïthge bëët,",
                    "ID": "22"
                },
                {
                    "text": "ni beege jø Babiløn, ki jø Kaldia bëët, ki jø Peköt, ki jø Cöa, ki jø Køa, ni jø Aciria bëët ena dïge, ni beege obwöre moa dëëtge mïërö, ni ge bëët gena kwääri ki dïbwöthe, ki dïbwöthe mo jïëth okwëënyi, ki jiy ma kwääri mo døøŋŋø, ni ge bëët ge cäädhi ka bäät okwëëc lääy.",
                    "ID": "23"
                },
                {
                    "text": "Jøøgø ge ööa baŋï ni ge käädö ki jap leny, ki jïëth okwëënyi, ki jø møøk mo cwaga geni; geni, ge ööa baŋï kuna tukge ïïni ki deŋŋï bäre, ni ge käädö ki kööt leny mo wø gëëŋ dëël ki ge ki mo wø rïëp wïc. Aani ï cïba ceŋge niï jäälge, ni ö geni ni jäälge ïïni ki køør kööŋŋö marge.",
                    "ID": "24"
                },
                {
                    "text": "Aani cwïnya këënynyö ki ïïni, ni tïïa geni nee tïïge dëërï ki gïn mo raac ni geno wëër døc. Geni umï ki ïdhi moï ŋulge wøk, ni ö jiyï moo bøth ni nääi ko opëëllö. Geni wäätï ki nyïïï kälge kälö, ni ö moo bøth rege ni waaŋi ki maac ni puti ya maaci thöör.",
                    "ID": "25"
                },
                {
                    "text": "Geni thuwø abïïgï pwöthge wøk dëërï, ni ö jap mïërö moa en dëërï ni kälge ge.",
                    "ID": "26"
                },
                {
                    "text": "Kanyøgønø käp mana wara gathï dëërï ki gø na tägi yi ŋööm Ijep ŋøla ŋølø. Waŋï paanya paanyø bäät japøgø ni ba parï wïïï këët ki Ijep.›",
                    "ID": "27"
                },
                {
                    "text": "«Kiper man beeye luumma caan Kwäärö Wuuö Jwøki kiperï, ena köö, na ‹A ena bäät man cïba ïïni ceŋ jøøa mänï ki ge na løøï nyïmï wøk ki geni na männï ki geni.",
                    "ID": "28"
                },
                {
                    "text": "'Ba geno tïïö dëërï ki gïn mo raac ni marge männö ki ïïni, ni kälge jammi moï bëët na öölï kiperge, ni putge ïïni wec niï bëëdö ka dëërï ni bäŋ abïï; ni ö dëërï man wø käbï ki gø ni dööŋe wøk, ni tïm käpi marï man wø gathï dëërï ki gø ni ŋäc.",
                    "ID": "29"
                },
                {
                    "text": "Japøgø di tïïö dëërï, kiper ïïna käbö ki wïth juurre, ni päätï riï keerï ki kït gïï wø lamge.",
                    "ID": "30"
                },
                {
                    "text": "Ïïna tïmö niï cäädhi ka jöör coku; kiper manøgønø, athöönh gïna leth mare owëëga ïïni nee maathï.›",
                    "ID": "31"
                },
                {
                    "text": "«'Ba man beeye luumma caan Kwäärö Wuuö Jwøki kiperï, ena köö, «na ‹Athöönh gïna leth mar coku maathï maadhø, ni beeye athöödhi mo dwøŋ mo yie laac; jiy oŋeethi bäätï ni buuge ïïni, kiper mana näk mo opääŋö døc.",
                    "ID": "32"
                },
                {
                    "text": "Ïïno meer døc ki gïna en yie ni kïmmï, kiper beeye athöödhi mo kännö ki lwär mo dwøŋ ki ränynyö, ni beeye athöödhi mar coku ma Cameria.",
                    "ID": "33"
                },
                {
                    "text": "'Ba athöönhnhögø omaathï ni taalï tiere; ni putï gø 'näk ni keethe na thäŋi, ni ö thunhnhi moï ni putï ge teellø; kiper luummögø caana aani, a na Kwäärö Wuuö Jwøk.›",
                    "ID": "34"
                },
                {
                    "text": "«Kiper manøgønø, man beeye luumma caan Kwäärö Wuuö Jwøki kiperï, ena köö, ni ‹Kiper mana wïl wïïï ki aani ni leeŋï aani ŋääï, ajäla mar bëët käp marï mana gathï dëërï ki gø jwørï jwørø.› »",
                    "ID": "35"
                },
                {
                    "text": "Køøre Wuuö Jwøk aköö jïra, ni «?Wär dhaanhø, Ööla ko Ööliba luumge ba ŋølï? Japa reyø na tïïcge caanï jïge nee ŋäcge.",
                    "ID": "36"
                },
                {
                    "text": "Kiper gena bëëdö na jø luuï ni kunyge piny ki rem jiy. Gena buut ki kït gïï wø lamge, ni ŋarge nyïïge ni cïpge ge no olämme, ni kïthge ge yi maac ni tïme na cam kiperge, ni beege obwöre moa  nywølge jïra.",
                    "ID": "37"
                },
                {
                    "text": "Geni thuwø, gïna cäŋge tïïyö dëëra ni poot na yïth nïrögø, kar bëëtö mara na en kur keere, ki cääŋŋe 'moa mo jwöm apäätge.",
                    "ID": "38"
                },
                {
                    "text": "Kiper kany wø ŋarge nyïïge nee cïpge no olämme jï kït gïï wø lamge, dïcäŋöca thuwø ge puta døny kar bëëtö mara na en kur keere kuna päätge gø; manøgø beeye gïn wø tïïcge yi øtø mara.",
                    "ID": "39"
                },
                {
                    "text": "«Geni thuwø ge jääga baŋ jiy mo kwörge bäyö nee öge. 'Ba kanyo ö jøøgø, dëëtge putge ka lwøk kiper jøøgø, ni rwøthge nyeŋge, ni kïthge dëëtge ki jap mïërö.",
                    "ID": "40"
                },
                {
                    "text": "Ni pïge piny bäät køøm mo mïërö mo nyïme okïthö ki tharabëëta mo bääte ocïpö ki gïn wø jïye ŋwääi ni met, ki maar wïïr, ni beege japa näk 'moa.",
                    "ID": "41"
                },
                {
                    "text": "'Ba geni dwør lwaak bëëdö ni lweelli deŋge, ni dïmäthe ege kälö ki kuna näk da paap, ki jøøa näk bäŋ kwörge, ni kïthge ceŋ mään moøgø ko oguudi, ni kïthge wïth mään ka adude mo mïërö.",
                    "ID": "42"
                },
                {
                    "text": "Køøre aana cäänö kiper dhaaŋŋa näk onø raany bëët käpi ni kööa, ni ‹Jøøgø ge butö ki kääbi manøgø kawaane ni näk mo eni poot bëëdö ka bëëtö manaca.›",
                    "ID": "43"
                },
                {
                    "text": "Køøre gena put butö ki gø møn kaawat man wø butö ki dhaagø ma kääbi. Køøre gena put butö ki mään moøgø bëët na kääpe yøø, ni beege Ööla ko Ööliba.",
                    "ID": "44"
                },
                {
                    "text": "'Ba jiy mo bëëtö marge tiir, mään moøgø jäälge jäälö kaawat man wø jääl dhaagø mo okännö ki luk, ki dhaagø mo okuny piny ki rem dhaanhø, kiper gena mään ma jø luuy, mo geno kuny piny ki rem jiy.",
                    "ID": "45"
                },
                {
                    "text": "«'Ba man beeye luumma caan Kwäärö Wuuö Jwøki, ena köö: Jääŋŋu lwaak baŋge ni wëëgu ge lwär ni twierru ge.",
                    "ID": "46"
                },
                {
                    "text": "Geno këër lwaaki ki kïte, ni ŋarge geni ko opëëlle moge, ni ö wäätge ki nyïïge ni puti ya lwaaki 'näk ni put uudi moge waaŋ ki maac.",
                    "ID": "47"
                },
                {
                    "text": "Kanyøgønø bëët käp oraanynya yi ŋööm paayø, ni ö määnni bëët ni kwänyge ki køør gïno tägi dëëtu, ni tïme ni bäŋ dhaagø mo ŋwaal bëëtö maru këët.",
                    "ID": "48"
                },
                {
                    "text": "Uuni gïï mo leth ojwørru ki køør käp maru ki wödö man wø wøørru kït gïï wø lam. Køøre nø, ŋäyu ŋääö ni bee aani na Kwäärö Wuuö Jwøk.»",
                    "ID": "49"
                }
            ]
        },
        {
            "ID": "OT:EZK.24",
            "name": "Edhikiel 24",
            "text": [
                {
                    "title": "Luubö Mana Caan Na Leer Ki Ri Dhiithi Mar Thaal ",
                    "text": "'Ba kanya tïme na ri bïŋweer cwiiri mo mäk marwa ki tøŋ, ni nïr dwää apaar, apaar, dwør Wuuö Jwøk aö bääta ni kööe,",
                    "ID": "1"
                },
                {
                    "text": "ni «Wär dhaanhø, göör nïne mo dïcäŋi piny, ni beeye cäŋ man kiree. Kiper dïcäŋ man kiree nyeny Babiløn Jerucalem aciel dïër.",
                    "ID": "2"
                },
                {
                    "text": "Ïïni, caan leer man jï jøø na jø ageem yøø, ni kööï jïge ni man beeye luumma caan Kwäärö Wuuö Jwøki, ena köö, «ni ‹Thäänh dhiithi maac; thäänh maac ni kunynyï yie ki pïï.",
                    "ID": "3"
                },
                {
                    "text": "Kïth yie ki rïŋö mo othemø, ni beege thäk rïŋ bëët moa perge leth, rïŋ ääm ki rïŋ bat. Ni ö cuu mo rïŋ moøgø ni kïthï gø yie thuwø;",
                    "ID": "4"
                },
                {
                    "text": "ni rïŋö manøgø beeye rïŋö mana met mar diel. Kïth tier dhiithi ki jenni mo thööth, nee laar twaaø, nee cuu moa en yie ciekge.›",
                    "ID": "5"
                },
                {
                    "text": "«Kiper man beeye luumma caan Kwäärö Wuuö Jwøki, ena köö, « ‹Wui, otïmö ni leth jï pääny man wø kuny piny ki rem jiy, ki jï dhiithi mana näk gïïa reyø na en dëëre poot kär ö wøk. Rïŋö mana no othemø na en yie kwäny wøk na aciel aciel, ni bäŋgø mo jier.",
                    "ID": "6"
                },
                {
                    "text": "Kiper rem jiy moa køny piny dï pääny poot nutö dïëre, ni ee køny bäät kïte jaak, ni käre koony yïth ŋøøm nee uum ŋøømmi. ",
                    "ID": "7"
                },
                {
                    "text": "'Ba aani, remø mare awiia wøk thuwø bäät kïte, ni put bëëte kaace ni kär uumö, naa coola kwör ki køør wëër mara.›",
                    "ID": "8"
                },
                {
                    "text": "«Kiper manøgønø, man beeye luumma caan Kwäärö Wuuö Jwøki, ena köö, « ‹Wui, otïmö ni leth jï pääny man wø kuny piny ki rem jiy! Eni ruba rubö ki maac mo päl.",
                    "ID": "9"
                },
                {
                    "text": "Rup maac ki jenni mo thööth nee liele, ni wëëgï rïŋö twaaø na kare ni kunyï cwege wøk, ni ö cuuwi ni waaŋge.",
                    "ID": "10"
                },
                {
                    "text": "Køøre dhiithi wär thäänh maac ni yie bäŋ gïrpiny, ni weyï gø nee lëënhnhe këël kanyo tïm dëëre ni wärri ni kwaar. Kanyøgønø gïïa näk ba tøŋ na en yie oleeny, ni ö gïïa reyø na en yie ni waaŋ ge.",
                    "ID": "11"
                },
                {
                    "text": "'Ba eni, aana ööle ki tïïc jaak, ni gïïa reyø na en yie kär ö wøk. Ennø, kïtha yi maac.",
                    "ID": "12"
                },
                {
                    "text": "« ‹'Ba ennø, ï na Jerucalem, japa reyø na tïïyï, ïïna tïïcge niï ba waany. Kiper ïïna päänynya ki man penya ïïni, 'ba ï kär tïmö niï waany yïth japa reyø na enï yïthge. 'Ba ïïni, ï ba tïmö niï tøŋ këët këël kanyo ö wëërri mara noo røm riï.",
                    "ID": "13"
                },
                {
                    "text": "A na Wuuö Jwøk, luubö mara anø caana. Cäŋ man tïïa yie aløny ni öö. Aani cwïnya ba wara, ni bäŋ bäth ec mo nyoodha jïrï, wala ki man päth cwïnya ki gïrï. Aani ï jääla jäälö ki køør uutjïëthe moï ki japa reyø na tïïyï.› Luummögø caana aani, a na Kwäärö Wuuö Jwøk.» ",
                    "ID": "14"
                },
                {
                    "title": "Luum Thøø Mar Cï Edhikiel",
                    "text": "'Ba dwør Wuuö Jwøk aö bääta ni kööe,",
                    "ID": "15"
                },
                {
                    "text": "ni «Wär dhaanhø, ŋat wø neetï ni wø pär cwïnyï kipere daa daa buutï ni cwöba riï; 'ba ïïni, kärï kïmmö, ni ba jwöŋï, ni ba øc pï nyeŋŋï piny.",
                    "ID": "16"
                },
                {
                    "text": "Ŋurï ki yi cwïnyï ni ba jwöŋï kiper ŋata thøw. Abïï wïc marï bëëde ni iï meen wïïï, ni kïthï war moï tietï; kär täärnyïmï uumï, ni ba cämï ki caammi mo wø jiiŋŋi kiper jø wø kïmmi.»",
                    "ID": "17"
                },
                {
                    "text": "Kanyøgø luummögø acaana jï jiy ka amöölla, 'ba na tïme na abøøya cïïa aput thøø. 'Ba na tïme na amöölla maya gïna kööm aani ki gø aputa tïïc keda mana caani jïra.",
                    "ID": "18"
                },
                {
                    "text": "Køøre jiy aana pëënyge, na «?Aŋø, tiet japi ni tïïyï ii ba caanï jïwa?»",
                    "ID": "19"
                },
                {
                    "text": "Kanyøgø aana köö jïge, ni «Dwør Wuuö Jwøk aö bääta ni kööe,",
                    "ID": "20"
                },
                {
                    "text": "ni ‹Caanï jï jø Icriel ni man beeye luumma caan Kwäärö Wuuö Jwøki, ena köö, Ni aani øt lam mara na en kur keere wëëga päät; ni beeye kanya teek ni wø ŋwöu kipere, nou töödö ni yïthu met ki man raŋŋu gø, ni cwïnynyu ee tïïö ni met. Ni ö wäätu ki nyïïu moa wiiu ŋäthu Jerucalem ni 'näk geni ko opëëllö.",
                    "ID": "21"
                },
                {
                    "text": "Køøre nø, tïïyu tïïö kaamana tïïa gø; uuno tïmö ni täärnyïmmu ba loopu, nou ba cämö ki caammi mo wø jiiŋŋi kiper jø wø kïmmi.",
                    "ID": "22"
                },
                {
                    "text": "Nou bëëdö na abïïk wïc mou you meen wïthu, ni war mou ena tietu. Nou ba kïmmi wala u jwöŋö, 'ba uuno bëëdö ni uuno dwaalø, nou ŋurö yïthakiyu keeru.",
                    "ID": "23"
                },
                {
                    "text": "'Ba Edhikiel otïmö na nyuudhi kiperu; gïna tïïe otïïyu kaawat mana tïïc gø. 'Ba kanyo täk gïnögø oŋäyu ni bee aani na Kwäärö Wuuö Jwøk.›",
                    "ID": "24"
                },
                {
                    "text": "«'Ba ï na wär dhaanhø en, kanyo raanynya øt lam marge na teek, ni beeye kar met ec marge ka ajiem marge, ni wø raŋge ni yïthge met ni cwïnyge pärö kipere, ni raanynya wäätge ki nyïïge thuwø,",
                    "ID": "25"
                },
                {
                    "text": "dïcäŋöca ki røk jiy moo bwøk kiper ränynyö manøgø, dhaanhø mør oööi ni waac gø jïrï.",
                    "ID": "26"
                },
                {
                    "text": "'Ba dïcäŋöca dhiï ojap ni cäänï ki eni, ni ba bëëdï këët niï lïŋö. Kanyøgønø ïïno tïmö ni ïïna nyuudhi kiperge, ni ö geni ni ŋäcge gø ni bee aani na Wuuö Jwøk.»",
                    "ID": "27"
                }
            ]
        },
        {
            "ID": "OT:EZK.25",
            "name": "Edhikiel 25",
            "text": [
                {
                    "title": "Luum Ajäla Mano Pïï Bäät Jø Amön ",
                    "text": "'Ba dwør Wuuö Jwøk aö bääta ni kööe,",
                    "ID": "1"
                },
                {
                    "text": "«Wär Dhaanhø, løø nyïmï po jø Amön ni caanï luum ajäla man jïge,",
                    "ID": "2"
                },
                {
                    "text": "ni kööï jïge, ni ‹Wïnynyu dwør Kwäärö Wuuö Jwøk.› Man beeye luumma caan Kwäärö Wuuö Jwøk, ena köö, ni ‹Kiper mana ŋeethu bäät øt lam mara na en kur keere kanya päädi, ki mana ŋeethu bäät ŋööm Icriel na dööŋe no oränynyö, ki mana ŋeethu bäät mäk mar jø Juuda kanya mak geni ki tøŋ,",
                    "ID": "3"
                },
                {
                    "text": "kiper manøgønø, ka adïëri møn, aani, u cïba ceŋ jiy mo wø bëëdö kur tuulcäŋ ni tïmu ni uuna moge. Geno tïïö dïïu ki kwör bëëte moge, ni cwöthge oduŋkaare moge yïthakiyu, ni camge nyïïjenni mou, ni maathge caak mou.",
                    "ID": "4"
                },
                {
                    "text": "Aani, pääny Raaba otïïa na kar kwaath mar athïrööle, ni tïïa ŋööm jø Amön na kar jwöm jï dïëk. Køøre putu ka ŋäc ni bee aani na Wuuö Jwøk.›",
                    "ID": "5"
                },
                {
                    "text": "Kiper man beeye luumma caan Kwäärö Wuuö Jwøk, ena köö, ni ‹Kiper na paŋŋu ceŋŋu ni päru ki tietu ni yïthu omïnnö nou taaga ŋööm Icriel ki cwïnynyu bäre,",
                    "ID": "6"
                },
                {
                    "text": "kiper manøgønø, ka adïëri møn, aani, cera otïŋa maal bäätu ni jääla uuni. Ni cïba uuni jï wïth juurre ni twierge uuni. Aani, u raanynya raanynyø dï wïth juurre, ni puta wïthu dïïr dïge. U puta ka raanynyø møn, ni putu gø ŋäc ni bee aani na Wuuö Jwøk.› » ",
                    "ID": "7"
                },
                {
                    "title": "Luum Ajäla Mano Pïï Bäät Jø Möap",
                    "text": "«Man beeye luumma caan Kwäärö Wuuö Jwøki, ena köö, ni ‹Kiper mana kö jø Möapi ki jø Cëër, ni «Neenï, dhi øt Juuda atïmö kaamar wïth juurre møøk jaak,»",
                    "ID": "8"
                },
                {
                    "text": "kiper manøgønø, ka adïëri møn, aani, nyeŋ keee mo jø Möap owëëga dööŋŋe ni ŋaam, ni beeye ki mano täge ki päänye moa en keew, ni beege Bëëth- Jecimöt ki Baal-Miyön ki Kiriatayim na näk ajiem ŋöömmögø.",
                    "ID": "9"
                },
                {
                    "text": "Aani jø Möap ki jø Amön ge cïba ceŋ jø kur tuul-cäŋ ni tïmge na moge, ni raanynya geni, ni put tïmö ni wïc ba par ki jø Amön ki yïthakic wïth juurre.",
                    "ID": "10"
                },
                {
                    "text": "Aani, ajäla okïtha bäät jø Möap; køøre putge ka ŋäc ni bee aani na Wuuö Jwøk.› » ",
                    "ID": "11"
                },
                {
                    "title": "Luum Ajäla Mano Pïï Bäät Jø Ëdöm",
                    "text": "«Man beeye luumma caan Kwäärö Wuuö Jwøki, ena köö, ni ‹Kiper mana ö jø Ëdömmi na tïïge ki gïn mo raac dëër dhi øt Juuda ki køør män marge na dwøŋ, ni tïm gïnögø na bääyö bäätge,›",
                    "ID": "12"
                },
                {
                    "text": "Kwäärö Wuuö Jwøk luumma caane kiperge bee en, ena köö, ni ‹Aani cera tïŋa maal bäät ŋööm Ëdöm ni jääla gø, ni nääa jiy moe ki lääc paac moe, ni wëëga gø ränynyö. Geni, ge di nääö ko opëëllö, ni beeye ki mano täge ki pääny Tëman këël mano këët pääny Didan.",
                    "ID": "13"
                },
                {
                    "text": "Kwör coola coolø dëët jø Ëdöm ki ri jiya ma jø Icriel, ni tïïcge gïnögø dëët jø Ëdöm ki køør wëër mara ki gootø mara. Køøre nø, putge ka ŋäc ni manøgø bee cool kwör mara. Luummögø caana aani, a na Kwäärö Wuuö Jwøk.› » ",
                    "ID": "14"
                },
                {
                    "title": "Luum Ajäla Mano Pïï Bäät Jø Pilitin",
                    "text": "«Man beeye luumma caan Kwäärö Wuuö Jwøki, ena köö, ni ‹Kiper mana ö jø Pilitinni na tïïge ki gïn mo raac ki køør ataa marge na dwøŋ, ni cätge ki yïth cwïnyge ki man raanyge Juuda ki køør män marge mana käl ya acääŋŋe,›",
                    "ID": "15"
                },
                {
                    "text": "kiper manøgønø, Kwäärö Wuuö Jwøk aköö, ni ‹Ka adïëri møn, aani, a ena bäät man tïŋa cera maal bäät jø Pilitin ki man jääla geni, ni ö jø Kelita ni raanynya geni, ni raanynya thäkge moo dööŋ deŋ naama dwøŋ.",
                    "ID": "16"
                },
                {
                    "text": "Aani, kwör coola coolø dëëtge, ni jääla geni ki køør wëër mara ni wø liel kaamar maac. 'Ba kanyo coola kwör dëëtge, oputge ŋäc ni bee aani na Wuuö Jwøk.› »",
                    "ID": "17"
                }
            ]
        },
        {
            "ID": "OT:EZK.26",
            "name": "Edhikiel 26",
            "text": [
                {
                    "title": "Luum Ajäla Mano Pïï Bäät Pääny Tayar ",
                    "text": "'Ba kanya tïm cwiic mäk marwa ki tøŋ na apaar kurciel, ni nïr dwääy aciel, dwør Wuuö Jwøk aö bääta ni kööe,",
                    "ID": "1"
                },
                {
                    "text": "«Wär Dhaanhø, pääny Tayar aŋeethø bäät Jerucalem ni kööe, ni ‹Dhøk kiir mo wø duny wïth juurre yi Jerucalem ki yïthge atoor piny, ni dööŋge ni ŋaam jïra. Ennø, ena ränynyö, 'ba aani, a kwär nø.›",
                    "ID": "2"
                },
                {
                    "text": "Kiper manøgønø, Kwäärö Wuuö Jwøk aköö, ni ‹Ï na pääny Tayar en, aani, ï jääla jäälö. Kaawat man wø kän naama dwøŋŋi ka athaga mo dwøŋ, aani, a kännö ki wïth juurre mo thööth ni tukge ïïni.",
                    "ID": "3"
                },
                {
                    "text": "Geni kiiri mo Tayar oraanyge, ni nyaage kwör koor moe piny moa no ogeerø ni teek. Aani, ŋøøm moe ojwiea, ni dööŋe na kïdi jaak.",
                    "ID": "4"
                },
                {
                    "text": "Ni dööŋ kare dï naama dwøŋ na kar määc ka ajääpi; kiper luummögø anø caana. Eno tïmö ni beeye kany twier wïth juurre. Luummögø caana aani, a na Kwäärö Wuuö Jwøk.",
                    "ID": "5"
                },
                {
                    "text": "Jic Tayar moa en mïëri moa en wøk di nääö ko opëëllö; køøre nø, putge ka ŋäc ni bee aani na Wuuö Jwøk.›",
                    "ID": "6"
                },
                {
                    "text": "«Kiper man beeye luumma caan Kwäärö Wuuö Jwøki, ena köö, ni ‹Aani, Nabukedenecör nyeny Babiløn na näk nyeny nyeye, käla kälö ki wï-piny, ni käädö ko okwëënyi, ki jïëth okwëëc leny, ki jø wø këëdi ki bäät okwëënyi, ki jø leny mo thööth nee öge kuna raanyge Tayar.",
                    "ID": "7"
                },
                {
                    "text": "Ï na pääny Tayar, mïëri moï moa en wøk oraanynye ko opëëllö. Deŋŋï othøre ki ŋøøm, ni tïïe ki kwör leny mo tuk pääny ki yie, ni tïŋ kwöt leny mare maal bäätï ni raany ïïni.",
                    "ID": "8"
                },
                {
                    "text": "Eni jenni mo wø thiel kiir ki gø ogøø røk kiiri, ni ö kwör gwøk røk moï ni toor geni piny ki jap leny moe.",
                    "ID": "9"
                },
                {
                    "text": "'Ba kiper okwëënyi moe na thööth, tør tietge uuno rïëpge piny. Ni ö kiiri moï ni tïmge ni kwanynyi ki dööt tiet okwëëc leny, ki jap leny, ki jïëth okwëëc leny kanyo duny Nabukedenecörri yi kiir. Eno tïmö kaawat man wø ö jø lenynyi wø dønyge yi kiir mo bëëdö no opädhö.",
                    "ID": "10"
                },
                {
                    "text": "Okiei mo okwëënyi moe uutjïëthe moï bëët onyørge. Jiy moï onääe ko opëëllö, ni ö kïte moa no otieŋø na no ocwöth piny na gïï lam ni päthge piny yïth ŋøøm.",
                    "ID": "11"
                },
                {
                    "text": "Jø leny jap kwär moï ki jap gath moï otwierge, ni ö kiiri moï ni toorge geni piny, ni raanyge uudi moï moa beyø, ni ö kïte ki jenni ki ŋøøm ni putge gø leeŋ yi naama dwøŋ.",
                    "ID": "12"
                },
                {
                    "text": "Dudi moï moa wara wär tïïa tïïö nee cuŋge, ni ö dööt thøme moï ni ba wïnynyi këët.",
                    "ID": "13"
                },
                {
                    "text": "Ïïni, ï tïïa tïïö kaamar kïdi ma caanynya, ni putï tïmö na kar määc ka ajääpi. Ni ba geer ïïni këët na bäre bäre; kiper luummögø anø caana, a na Wuuö Jwøk.› Luummögø caana Kwäärö Wuuö Jwøk.",
                    "ID": "14"
                },
                {
                    "text": "«Man beeye luumma caan Kwäärö Wuuö Jwøk jï pääny Tayar, ena köö: Mïëri moa en bäät naama dwøŋ, dëëtge otïmö ni kwanynyi ki lwär ki dwør pädhö marï kanyo tïm jøøa näk dëëtge da ŋwiili ni cooyø ki 'näk mano tägi yiï.",
                    "ID": "15"
                },
                {
                    "text": "Køøre kwääri moa en bäät naama dwøŋ geno ö piny ki bäät wäle moge, ni kälge abïïk kwär moge wøk, ni ö abïïe moge moa no okwøø ni mïërö ni göönyge ge wøk. Ni ö lwärri ni boony geni kaamar abïï, ni pïge piny yïth ŋøøm, ni bëëtge ni dëëtge kwanynyi ni yïthge othäŋŋö ki gïna tägö dëërï.",
                    "ID": "16"
                },
                {
                    "text": "Køøre geno kïmmi kiperï ni köge ki ïïni, « ‹Wui, aŋø, päänya bëëdö ni ŋäc ki jiye mo wø tïïö bäät naama dwøŋ, ni bëëdö ni jïre da teek bäät naama dwøŋ ki jiy moe, ni jøw bëët mo wø bëëdö kaace lwäär ki gø, oränynyö nidïï!",
                    "ID": "17"
                },
                {
                    "text": "'Ba ennø, jø wø bëëdö bäät naama dwøŋ, dëëtge otïmö ni kwanynyi ki dïcäŋ pädhö marï, ni ö jø wø bëëdö mïëri moa en deŋ naama dwøŋ ni thäŋ yïthge ki ränynyö marï.›",
                    "ID": "18"
                },
                {
                    "text": "«Kiper man beeye luumma caan Kwäärö Wuuö Jwøki, ena köö, ni ‹Aani, ï tïïa tïïö na pääny mo bäŋ gïrpiny yie, ni tïmï kaamar pääny mo ba beet. Aani, naam kööla bäätï ni mwøny ïïni,",
                    "ID": "19"
                },
                {
                    "text": "ni kïtha ïïni piny baŋ jøøa en kar bëët jwïëc jøøa no othøw, ni bee baŋ jøøa thøw cøøn, ni tïïa kar bëëtö marï ni ena tiet ŋøøm, kaamar mïëri moa no oränynyö cøøn, ni kuutu na aciel kar bëët jwïëc jøøgø, ni ba cäŋï duuö niï bëëdï kar bëët jwïëc jiy moa kwøw.",
                    "ID": "20"
                },
                {
                    "text": "Aano kän bäätï ki gïn mo leth døc, ni ö ïïni ni ba bëëdï këët. Ïïno manynyï, ni ba joot ïïni këët na bäre bäre.› Luummögø caana Kwäärö Wuuö Jwøki.»",
                    "ID": "21"
                }
            ]
        },
        {
            "ID": "OT:EZK.27",
            "name": "Edhikiel 27",
            "text": [
                {
                    "title": "Duut Kïmmö Kiper Pääny Tayar ",
                    "text": "'Ba dwør Wuuö Jwøk aö bääta ni kööe,",
                    "ID": "1"
                },
                {
                    "text": "«Wär dhaanhø, wärï ki duut kïmmö mo cäänö kaper pääny Tayar.",
                    "ID": "2"
                },
                {
                    "text": "Caanï jï pääny Tayar, paana en deŋ naama dwøŋ ni wø gädhö ki wïth juurre mo thööth mo wø en bäät naama dwøŋ, ni kööï jïre ni man beeye luumma caan Kwäärö Wuuö Jwøk, ena köö, « ‹Wui, pääny Tayar, ïïna köö niï mïërö døc.",
                    "ID": "3"
                },
                {
                    "text": "Nyeŋ kee moï ena dï naama dwøŋ; ni jø geer moa geer ïïni, ï ege tïïö kaamar baabuur mo mïërö døc.",
                    "ID": "4"
                },
                {
                    "text": "Geni, jenni moa no oŋørø na geer ïïni ki ge bëët kälge ka bäät Kïn Canër. Gena kännö ki jaath mo pere leth ki yi lur Libaanø, nee tïïc na jaath man wø cwöth yi baabuur ni wø lïër abïï jamø bääte.",
                    "ID": "5",
                    "comment":"Abïï jamø beeye abïï man wø tuuö ri jaath mana no ocwöth yi baabuur ni wø kwöt jamø dëëre nee baabuur cäädhe."
                },
                {
                    "text": "Geni, opääli moï atïïcge ki jera teek na käl kanya cwøl ni Baacan; ni ö jera teek na käl yïth mïëc Caypara moa en bäät naama dwøŋ ni tïïcge ge no opämi mo wø peeth piny yiï, no ojiiŋŋø ki lak lïëy.",
                    "ID": "6"
                },
                {
                    "text": "Abïïk jamø moï cwääc ka waac lïïna moa tar mo Ijep mo okwøø ni mïërö, ni ge bëëdö kaamar bëëre bäätu, na abïïk gëëŋi moï, mo wø lïër kiper cäŋ, kïtge caala kït abïcøle ki dïmuur, ni beege abïïe moa käl yïth mïëc Elica moa en bäät naama dwøŋ.",
                    "ID": "7"
                },
                {
                    "text": "Ni jø Caydan ki jø Arbat bëëdö na dïkïïwe moï. Wui, pääny Tayar, jiy moï moa nyeŋge reegø ena buutï, ni beege jø wø raŋ bëët naam.",
                    "ID": "8"
                },
                {
                    "text": "Paana cwøl ni Gëbal, jø døøŋŋø moe ki jiye moa wïthge leer ena buutï, ni ge dwøga jammi moï karge moa no otøyø. Jïëthe bëët mo naama dwøŋ ki jø wø tïïö yïthge, ena buutï niï gädhö ki geni.",
                    "ID": "9"
                },
                {
                    "text": "« ‹Jø Parca, ki jø Lidiya, ki jø Put, ge bëëdö ni gena jø leny dï jø leny moï, ni kööde mo leny mo wø gëëŋ dëël ki ge ki mo wø røø wïc ege lïër dëërï, ni ö nyeŋŋï ni putge gø tïŋ maal.",
                    "ID": "10"
                },
                {
                    "text": "Jø Arbat ki jø leny moï ge ena bäät kiir marï ni deŋ gø ege wïrö bäre, ni ö jø Gëmada ni enge bäät uut koor moï moa no ogeerø ni bäyö, ni ge bëëdö ni kööde moge ege lïërö dëër kiir marï, ni deŋ kiir ege wïrö bäre,  ni putge ïïni tïïc niï mïërö.",
                    "ID": "11"
                },
                {
                    "text": "« ‹Jø Tarcëc gena gänhnhö baŋï kiper jap kwärö moï na thööth. Gwetbïrö moge, ki nywïëny moge moa teek, ki kørkørre moge, ki nywïëny moge moa näk eracaac agathge ki ïïni ki jap kwärö moï.",
                    "ID": "12"
                },
                {
                    "text": "« ‹Jø Gïrïïk, ki jø Tubal, ki jø Möcak, gena gänhnhö baŋï. Geni, laaŋe moge ki jammi moa no otïïö ki nywïënyö mana näk jwïël, agathge ki ïïni ki jap kwärö moï.",
                    "ID": "13"
                },
                {
                    "text": "« ‹'Ba jø Bëëth-Tögarma okwëënyi moge mo tïïc, ko okwëënyi moge mo leny, ki gääŋŋe moge agathge ki ïïni ki jap kwärö moï.",
                    "ID": "14"
                },
                {
                    "text": "« ‹'Ba jø Didan thuwø gena gänhnhö baŋï. Mïëri mo thööth moa en bäät naama dwøŋ ge gänhnha baŋï. Lak lïëy moge, ki jera teek na cøl agathge ki ïïni.",
                    "ID": "15"
                },
                {
                    "text": "« ‹Jø Ëdöm gena gänhnhö baŋï kiper jammi moï na thööth; geni, nyeŋ kïte moge moa perge leth, ka abïïe mo kwayø, ka abïïe mo okwøø na wøpe, ka abïïk lïïne moa pøøth, ki jap mïërö ma teeŋi, ki tiik jëëthi, agathge ki ïïni.",
                    "ID": "16"
                },
                {
                    "text": "« ‹Jø Juuda ki jø ŋööm Icriel gena bëëdö ni ge gänhnha baŋï. Geni, beega käl kanya cwøl ni Minit, ki muunni mo odeelø, ki maar kïc, ki teeŋ mädhi møøk, ki riie, agathge ki ïïni.",
                    "ID": "17"
                },
                {
                    "text": "« ‹Jø Damacka gena bëëdö thuwø ni ge gänhnha baŋï, kiper mana bëëdï ni jïrï da jammi mo thööth ni ïïno kwär døc. Kwøŋ moa käl Këlbön ki jïëc røømmø moa käl kanya cwøl ni Dhakar agathge ki ïïni.",
                    "ID": "18"
                },
                {
                    "text": "« ‹'Ba jø tuuŋ Daan ki jø Gïrïïk gena öö ki yi Udhal kuna gänhge baŋï ki jammi. Geni, nywïëny mo othäädhö, ki jer wø jïcge ŋwääi ni met agathge ki ïïni.",
                    "ID": "19"
                },
                {
                    "text": "« ‹Jø Didan abïïk wø peeth bäät okwëëc lääy agathge ki ïïni.",
                    "ID": "20"
                },
                {
                    "text": "« ‹Jø Araba ki kwääri bëët mo Këdar ge bëëdö ni ge gänhnhö baŋï. Geni, nyïïdïëk, ki nyöök rööm, ka atëëe, agathge ki ïïni.",
                    "ID": "21"
                },
                {
                    "text": "« ‹Dïgäthe mo Cïïba ki dïgäthe mo Raama gena gänhnhö baŋï, ni ö teeŋ jenni bëët mo wø jïcge ŋwääi ni met, ki nyeŋ kïte moa perge leth, ki warkey, ni gathge gø ki ïïni.",
                    "ID": "22"
                },
                {
                    "text": "« ‹Jø Aaren, ki jø Kane, ki jø Ëden, ki dïgäthe mo Caaba, ki jø Acör, ki jø Kilmat, gena gädhö ki ïïni.",
                    "ID": "23"
                },
                {
                    "text": "Abïïe mo beyø, ka abïïe mo kïtge caala kït abïcøle, ka abïïe mo okwøø ni beyø, ka abïïe mo rege da kït ma teeŋi mo wø peeth dï øtø, ki thøøli mo teek, agathge ki ïïni kar gath marï.",
                    "ID": "24"
                },
                {
                    "text": "« ‹Baabuure mo Tarcëc ge bëëdö ni ge jwïëga jammi moï, niï bëëdö ni jammi päŋ jïrï, niï cäädhö dï naama dwøŋ niï peek ki jap gath.",
                    "ID": "25"
                },
                {
                    "text": "Dïkïïwe moï ïïna kïthge dï naam kuya. 'Ba jam wø kwönni ki kur tuulcäŋ ïïno tøye na thäŋi dï naama dwøŋ;",
                    "ID": "26"
                },
                {
                    "text": "ni ö jap kwärö moï, ki japa beyø moï, ki jap gath moï, ki jiy moï moa näk abïïk jamø ena ceŋge, ki jiy moï mo wø raŋ bëët naam, ki jiy moï mo wø dwøk japa näk otøyø karge, ki jø gath moï, ki jø leny moï bëët, ki jiy moï bëët, ni mutge yi naama dwøŋ dïcäŋo raanynya ïïni yie.",
                    "ID": "27"
                },
                {
                    "text": "Ŋööm ageel naama dwøŋ dëëre jäŋe jäŋö ki dööt jiy moï mo wø raŋ bëët naam kanyo jwöŋge.",
                    "ID": "28"
                },
                {
                    "text": "Jiy bëët moa näk ceŋge da opääli, ki jiy moa näk abïïk jamø ena ceŋge, ki jø wø raŋ bëët naam, ge ööa wøk ki yïth baabuure moge, ni cuŋge wøk bäät ageela. ",
                    "ID": "29"
                },
                {
                    "text": "Køøre ge jwöŋö bäätï ni döötge ege tïŋ maal døc ni cwïnyge ege keeyø. Wïthge jööpge jööpö ki tør ni ŋïëlge yi bur.",
                    "ID": "30"
                },
                {
                    "text": "Ni gwäärge wïthge wøk kiperï, ni dwølge keece dëëtge. Ge jwöŋö bäätï ni cwïnyge oränynyö, ni ge kïmmö ki kïmmö mo dwøŋ døc.",
                    "ID": "31"
                },
                {
                    "text": "'Ba kanyo bëëtge ni ge guyö ni ge kïmmö bäätï, duut kïmmö man wärge wärö kiperï ni ge köö na ennønø: ?Wui, Tayar, aŋa ni caal ïïni, aŋa ni caal ïïni no onikïïl dï naama dwøŋ en?",
                    "ID": "32"
                },
                {
                    "text": "Kany wø näk jap gath moï iï jääŋŋö wøk ki bäät naama dwøŋ, wïth juurre mo thööth putï ka wëëk jäŋö; ni ö nyeye mo bäät piny ni wëëgï ge kwärö ki jap kwärö moï bëët ki jap gath moï.",
                    "ID": "33"
                },
                {
                    "text": "'Ba ennø, pï naama dwøŋ ïïna tøye tiet pïï kanya päŋ. Jap gath moï ki japa en jïrï bëët anilïŋ ki ïïni na aciel.",
                    "ID": "34"
                },
                {
                    "text": "Mïëri bëët moa en bäät naama dwøŋ, yïthge athäŋŋö bäätï, ni ö nyeye moge ni tïm dëëtge ni kwanynyi ki lwär, ni nyeŋge okwätö.",
                    "ID": "35"
                },
                {
                    "text": "'Ba dïgäthe moa en dï wïth juurre ïïna buuge; ni put gïï mo lethi pïï bäätï, ni ö ïïni ni ba bëëdï këët.› »",
                    "ID": "36"
                }
            ]
        },
        {
            "ID": "OT:EZK.28",
            "name": "Edhikiel 28",
            "text": [
                {
                    "title": "Luum Ajäla Mana Caan Kiper Nyeny Tayar",
                    "text": "'Ba dwør Wuuö Jwøk aö bääta ni kööe,",
                    "ID": "1"
                },
                {
                    "text": "«Wär dhaanhø, caanï jï nyeny Tayar ni kööï ni luumma caan Kwäärö Wuuö Jwøki bee en, ena köö, «ni ‹Kiper mana näk miï töödö ki cwïnyï, ïïna cäänö kiper dëërï, ni kööï, ni «Aana Jwøk, aana nø pï piny bäät wälu mar Jwøk dï naama dwøŋ.» 'Ba ïïni, ïïna dhaanhø, ï patha Jwøk, këël na cädï ki cwïnyï ni wïïï leer kaamar Jwøk.",
                    "ID": "2"
                },
                {
                    "text": "Ïïni wïïï leer møn niï kaala Daniel, ni bäŋ luubö mo tiere okanø ki ïïni.",
                    "ID": "3"
                },
                {
                    "text": "Ki køør leec wïc marï ki ŋäc tiet jammi, ïïna jïtö ki jap kwärö kiper dëërï, ni ö warkey ki gwet-bïrö ni cooŋï ge yi øt kän marï.",
                    "ID": "4"
                },
                {
                    "text": "Ki køør mana bëëdï ni waŋï riek døc ki gath, jap kwärö moï athöönhnhö, ni ö atöörri ni døøŋŋe cwïnyï kiper jap kwärö moï.",
                    "ID": "5"
                },
                {
                    "text": "Kiper manøgønø, man beeye luumma caana kiperï, a na Kwäärö Wuuö Jwøk, aana köö: ni Kiper mana cädï ni wïïï leer kaamar Jwøk,",
                    "ID": "6"
                },
                {
                    "text": "jiy mo path wëëga ööny maal bäätï, ni beege jøøa no ogäy døc dï wïth juurre; ge ööa baŋï no opëëlle moge ege wöth wøk, ni raanyge mïërö marï ki leec wïc marï, ni putge ajiem marï päät.",
                    "ID": "7"
                },
                {
                    "text": "Geni, ge öö ni leeŋge ïïni kar bëët jwïëc jiy moa no othøw, ni thøwï ki thøø mo raac dï naama dwøŋ.",
                    "ID": "8"
                },
                {
                    "text": "?Løny ki man kööï këët, ni «Aana Jwøk»,  nyïm jiy moo 'näk ïïni? Ïïni, ï tïmö ni ïïna dhaanhø ceŋ jiy moo 'näk ïïni, niï patha Jwøk.",
                    "ID": "9"
                },
                {
                    "text": "Ïïni, ï thøw ceŋ jøøa path ki thøø mo caala thøw jiy moa näk kär daŋø. Luummögø caana aani, a na Wuuö Jwøk.› » ",
                    "ID": "10"
                },
                {
                    "title": "Duut Kïmmö Kiper Nyeny Tayar",
                    "text": "'Ba dwør Wuuö Jwøk aö bääta ni kööe,",
                    "ID": "11"
                },
                {
                    "text": "«Wär dhaanhø, wärï ki duut kïmmö mo cäänö kaper nyeny Tayar, ni kööï jïgø, ni man beeye luumma caan Kwäärö Wuuö Jwøk kiperï, ena köö, «ni ‹Ïïna ŋïï mar bëënynyö mo othur kare, ni wïïï leer døc niï mïërö døc.",
                    "ID": "12"
                },
                {
                    "text": "Ïïna bëëdö yi Ëden, ni bee ya ajïniina mar Jwøk, ni bëëdï ni ïïno ŋwaŋŋø ki nyeŋ kïte ma teeŋi mo mïërö, ni beege mo kwaar kaamar dha adhieŋ, ki mo piilli kaamar warkey, ki mo mar, ki mo caala okwëër, ki mo ŋwaŋŋi, ki mo tøŋ kede wïlli, ki mo ränni, ki mo caala kït dïmuuy, ki mo caala keenh-orwëëdhö. 'Ba nyeŋ kïte moøgø, gïï wø maai piny ki ge bëëdö no otïïö ki warkey, ni ge jiiŋŋi ka dïcäŋa cwääc ïïni.",
                    "ID": "13"
                },
                {
                    "text": "Ïïno røønyø na nyïïatwiel maal man wø cwøl ni kirubël; niï yaa cïp kaagø na ŋat koor. Ïïni, ï ena bäät kïnna en kur keere na näk mar Jwøk, niï cäädhï ka bäät kïte mo bëëdö kaamar maac.",
                    "ID": "14"
                },
                {
                    "text": "Ki mana täge ki dïcäŋa cwääc ïïni, ï bëëdö ni bäŋ gïn jøøŋŋi ri bëëtö marï; 'ba køøre, ïïna bääyö.",
                    "ID": "15"
                },
                {
                    "text": "Ki køør mana tïm jap gath moï ni thööth, cwïnyï atïmö ni päŋ ka ageem, ni tïmï niï bääö. Kiper manøgønø, ïïna wëëga päät, ni käla ïïni wøk ki bäät Kïn Jwøk. Wui, ï na nyïïatwiel ma kirubël ni wø kurö, ïïna wëëga ränynyö yïthakic kïte moa näk caala maac.",
                    "ID": "16"
                },
                {
                    "text": "Ïïna tïmö niï töödö ki cwïnyï ki køør mïërö marï, ni wëëgï leec wïc marï ränynyö ki køør beer marï. Kiper manøgønø, ïïna leeŋa piny yïth ŋøøm; ni wëëga ïïni cïp nyïm nyeye niï raŋge.",
                    "ID": "17"
                },
                {
                    "text": "Ki køør japa reyø na tïïyï, ki gath mana tïïyï ki jöö mo määnö, karï na en kur keere awëëgï ränynyö. Kiper manøgønø, maac wëëga ööny wøk ki baŋï, ni ö maaci manøgø ni put ïïni waaŋ na bäre, ni puta ïïni tïïc na bur bäät ŋøøm nyïm jiy bëët mo wø neet ïïni.",
                    "ID": "18"
                },
                {
                    "text": "Ni ö wïth juurre bëët moa ŋäc ïïni ni thäŋ yïthge ki gïrï, ni put gïï mo lethi pïï bäätï, ni ö ïïni ni ba bëëdï këët.› » ",
                    "ID": "19"
                },
                {
                    "title": "Luum Ajäla Mana Caan Kiper Pääny Caydan",
                    "text": "Køøre dwør Wuuö Jwøk aö bääta ni kööe,",
                    "ID": "20"
                },
                {
                    "text": "«Wär dhaanhø, løø nyïmï baŋ pääny Caydan, ni cäännï gø niï jääla gø,",
                    "ID": "21"
                },
                {
                    "text": "ni kööï ni man beeye luumma caan Kwäärö Wuuö Jwøk, ena köö, « ‹Wui, ï na Caydan, ï wëëga ajäla ennø, naa jiem ki køørï,  nee ŋäc jiyi moï ni bee aani na Wuuö Jwøk, kanyo jääla ïïni, noo nyoodha ajiem mara na en kur keere iï.",
                    "ID": "22"
                },
                {
                    "text": "Aani, täw mo leth jääŋŋa jääŋŋö bäätï, ni wëëga remø kwödö ki nyeŋ jïëthe moï. Jiy moï geno näk ko opëëllö ni bëëtge no opäänhnhö dïërï. Køøre nø, oŋäcge ni bee aani na Wuuö Jwøk.",
                    "ID": "23"
                },
                {
                    "text": "« ‹Kanyøgønø ki røk wïth juurre moa en deŋ Icriel, otïmö ni bäŋ jiy këët mo ogäy mo ge bëëdö kaamar oŋöön ko otwel mo cööba jø Icriel. Køøre putge ka ŋäc ni bee aani na Kwäärö Wuuö Jwøk.› ",
                    "ID": "24"
                },
                {
                    "title": "Luum Gwïëth Mana Caan Kiper Jø Icriel",
                    "text": "«'Ba man beeye luumma caan Kwäärö Wuuö Jwøki, ena köö, ni ‹Kanyo cuuŋa jø Icriel ki dï wïth juurre moa näk geno keethø yïthge, ajiem mara nyoodha nyoodhø dïge ni nëënö jï wïth juurre. Køøre geno bëëdö yi ŋöömö marge mana cïba jï dhaanhnha ma Jeekap.",
                    "ID": "25"
                },
                {
                    "text": "Geni, ge bëëdö ni geno gwøø kaace, ni gëëtge ki uudi ni pïïthge ki jer omøki. Geni, ge bëëdö ni geno gwøø kanyo jääla jiy moa en deŋge ni wø cäänö ki gïï mo reyø dëëtge. Køøre nø putge ka ŋäc ni bee aani na Wuuö Jwøk, Jwøk marge.› »",
                    "ID": "26"
                }
            ]
        },
        {
            "ID": "OT:EZK.29",
            "name": "Edhikiel 29",
            "text": [
                {
                    "title": "Luum Ajäla Mano Pïï Bäät Ŋööm Ijep ",
                    "text": "'Ba kanya tïm cwiic mäk marwa ki tøŋ na apaar, ni nïr dwää apaar, apaar kurriiø, dwør Wuuö Jwøk aö bääta ni kööe,",
                    "ID": "1"
                },
                {
                    "text": "ni «Wär dhaanhø, løø nyïmï baŋ Peerø nyeny Ijep, ni caanï luum ajäla man jïre ki jø Ijep bëët.",
                    "ID": "2"
                },
                {
                    "text": "Caanï jïre ni kööï, ni man bee luumma caan Kwäärö Wuuö Jwøk, ena köö, « ‹Ka adïëri møn, ï na Peerø nyeny Ijep, ï jääla jäälö; ï ni bëëdö kaamar lääna dwøŋ, ni ïïno but piny yïthakic nyeŋ näm moï, ni kööï, ni «Naam Nail bee mara, ni eni tïïa kaper dëëra.»",
                    "ID": "3"
                },
                {
                    "text": "'Ba aani, ï gäna gänö ko obïïdhi ki dhiï, ni ö rec nämmi moï ni muna ge dëërï, ni tuuda ïïni wøk ki yïth näm moï ki rec moï bëët moa no onimun dëërï.",
                    "ID": "4"
                },
                {
                    "text": "Ïïni ki rec näm moï bëët, uuno weta kany mo otal, ni päthu yi pwöla mo leer, ni bäŋ ŋat cooŋ uuni wala koonya uuni. Uuno tïïa na cam jï lääc paap ki wec maal bëët.",
                    "ID": "5"
                },
                {
                    "text": "Køøre jiy bëët mo wø bëëdö yi Ijep oputge ŋäc ni bee aani na Wuuö Jwøk. Kiper ï na Ijep, ïïna bëëdö kaamar athøny abaarø man wø ö jø Icrielli wø piemge dëëtge ki gø.",
                    "ID": "6"
                },
                {
                    "text": "'Ba kanyo makge ïïni ki ceŋge, ï puta toor, ni cööbï göökge, ni kany wø piemge dëëtge ki ïïni, ï puta toor, ni ö pëëtge ni putge rege jak.›",
                    "ID": "7"
                },
                {
                    "text": "«Kiper manøgønø, Kwäärö Wuuö Jwøk aköö, no ‹Opëëllö mara okäla bäätï, ni nääa jiy moï ki lääy moge bëët.",
                    "ID": "8"
                },
                {
                    "text": "Ijep odööŋ ni bäŋ gïrpiny yie. Køøre nø, oputge ŋäc ni bee aani na Wuuö Jwøk. « ‹'Ba kiper mana kööï, ni «Naam Nail bee mara, ni eni tïïya aani,»",
                    "ID": "9"
                },
                {
                    "text": "kiper manøgønø, ï na Peerø, ïïno jääla ki näm moï, ni raanynya ŋööm Ijep ni put dööŋŋö ni bäŋ gïrpiny yie, ni beeye ki mano täge ki Migdöl këël Acwan, ni pööth keew ki ŋööm Kuuc. ",
                    "ID": "10"
                },
                {
                    "text": "Bäŋ dhaanhø wala lääy mo ŋutö ki yie. Ni put tïmö ni bäŋ ŋat bëëdö yie ki cwiiri ma pïëraŋween.",
                    "ID": "11"
                },
                {
                    "text": "Aani, ŋööm Ijep tïïa tïïö nee dööŋe ni bäŋ gïrpiny yie yïthakic mïëri moa no oränynyö; ni ö päänye moe ni putge dööŋŋe no oränynyö ki cwiiri ma pïëraŋween yïthakic päänye moa no oniruuth piny cøøn. Ni puta jø Ijep keethø yïthakic wïth juurre ki yïth mïëri.›",
                    "ID": "12"
                },
                {
                    "text": "«'Ba luumma caan Kwäärö Wuuö Jwøki bee en, ena köö, ni ‹Noo tïme na aŋuun cwiiri moøgø na pïëraŋween yøø, jø Ijep duua duuö ki dï wïth juurre kwöra keetha ge yïthge.",
                    "ID": "13"
                },
                {
                    "text": "Geni, ge duua wøk ki yi bëët laŋ ni kïtha ge yi ŋööm Ijep mana cwøl ni Patröc, ni beeye ŋöömma beet kwäcge. 'Ba buc nyec marge odwøk piny kaagø.",
                    "ID": "14"
                },
                {
                    "text": "Eno tïmö ni ena piny ki buc nyeye, ni put tïmö ni ba løny jïre këët ki man tïŋ ree maal bäät wïth juurre. Eni eno tïïa ni jääk nee wïth juurre ba kääre këët.",
                    "ID": "15"
                },
                {
                    "text": "Ijep ba tïmö këët na kany ŋääth jø Icrielli, 'ba jø Icriel wïthge oparge ki bääyö marge mana wara ŋääthge Ijep. Ni putge gø ŋäc ni bee aani na Kwäärö Wuuö Jwøk.› »",
                    "ID": "16"
                },
                {
                    "text": "'Ba kanya tïm cwiic mäk marwa ki tøŋ na pïërariiø ka abïriiø, ni dwääy mana dïkwøŋ aciel, dwør Wuuö Jwøk aö bääta ni kööe, ni",
                    "ID": "17"
                },
                {
                    "text": "«Wär dhaanhø, Nabukedenecör nyeny Babiløn jø leny moe atïïe ni teek ki man tukge pääny Tayar. Ŋati man nø wïïe ki gööge anipwøth. 'Ba eni ki jø leny moe bäŋ gïn mo ege joodø ki køør gïna tïïe nee pääny Tayar raanynye.",
                    "ID": "18"
                },
                {
                    "text": "Kiper manøgønø, gïna caan Kwäärö Wuuö Jwøki bee en, ena köö, ni ‹Nyeny Ijep cïba cer Nabukedenecör nyeny Babiløn, ni ö eni ni käl jap kwär moe, ni twier jape; ni beeye jap wø cool jï jø leny moe.",
                    "ID": "19"
                },
                {
                    "text": "Ŋööm Ijep cïba cïbö jïre na gät tïïc mare, kiper eni ki jiye gena tïïö kipera. Manøgø caana aani, a na Kwäärö Wuuö Jwøk.",
                    "ID": "20"
                },
                {
                    "text": "'Ba noo tïme na dïcäŋeca, teek mar jø Icriel duua duuö, ni jaba dhiï yïthakicge, ï na Edhikiel; køøre nø, putge ka ŋäc ni bee aani na Wuuö Jwøk.› »",
                    "ID": "21"
                }
            ]
        },
        {
            "ID": "OT:EZK.30",
            "name": "Edhikiel 30",
            "text": [
                {
                    "title": "Duut Kïmmö Kiper Ŋööm Ijep ",
                    "text": "'Ba dwør Wuuö Jwøk acäŋ ö bääta ni kööe,",
                    "ID": "1"
                },
                {
                    "text": "«Wär dhaanhø, caan luubö man ni kööï ni luumma caan Kwäärö Wuuö Jwøki bee en, ena köö, «ni ‹Gööu ko oduuru, ni kööu, «Wui, otïmö ni leth dïcäŋöca!»",
                    "ID": "2"
                },
                {
                    "text": "Kiper dïcäŋöca kare aløny ni cään; cäŋ Wuuö Jwøk kare aløny ni cään, ni beeye cäŋ mo maal gääbö ki pøøl, na cäŋ ränynyö mar wïth juurre.",
                    "ID": "3"
                },
                {
                    "text": "Jø Ijep ge di nääö ko opëëllö, ni ö jwør gïï mo leth ni en bäät jø Kuuc. 'Ba kanyo 'näk jiy Ijep, jap kwärö mo Ijep put ka twier, ni ö kiir mare bäre ni puti toor piny.",
                    "ID": "4"
                },
                {
                    "text": "« ‹Ni ö jø Kuuc ki jø Put, ki jø Lidiya, ka Arabe bëët, ki jø Libya, ki jø ŋöömma luumme tuut, ni putge 'näk na aciel ki jø Ijep.›",
                    "ID": "5"
                },
                {
                    "text": "«'Ba man beeye luumma caan Wuuö Jwøki, ena köö, « ‹Ka adïëri møn, jiy mo wø cwak Ijep ge pädhö, ni ö teeki mar Ijep man wø tööde kipere ni døø piny; ki mano täge ki jø Migdöl këël mano këët baŋ jø Acwan, ge di nääö ko opëëllö yi Ijep. Luummögø caana aani, a na Kwäärö Wuuö Jwøk.",
                    "ID": "6"
                },
                {
                    "text": "Geni, ge ränynyö yïthakic mïëri moa no oränynyö, ni ö päänye moge ni päthge yïthakic päänye moa no oniruuth piny.",
                    "ID": "7"
                },
                {
                    "text": "Kanyøgønø, ŋäcge ŋääö ni bee aani na Wuuö Jwøk,  kanyo leeŋa maac bäät Ijep, noo raanynya jiy bëët mo wø cwak eni.",
                    "ID": "8"
                },
                {
                    "text": "« ‹Dïcäŋöca a jääga wøk ki jiy ki jïëth naam kuna wëëkge jø Kuuc lwär, ni beege jø wø köö ni geno gwøø. Geni, gïï mo leth tägö bäätge kaawat mana tägö bäät jø Ijep; ni manøgø beeye gïn ma adïëri mo ba kääŋi ki man täge.›",
                    "ID": "9"
                },
                {
                    "text": "«Luubö man beeye mana caan Kwäärö Wuuö Jwøki, ena köö, «ni ‹Jap kwärö mo Ijep wëëga ränynyö ki ri Nabukedenecör nyeny Babiløn.",
                    "ID": "10"
                },
                {
                    "text": "Eni ki jø leny moe, ni beege jøøa no ogäy døc dï wïth juurre, wëëga ööny Ijep kuna raanyge gø. Geni, opëëlle moge wöthge wøk ni 'näkge jø Ijep, ni ö ŋööm Ijep bäre ni pääŋe ki rïŋ dëët jiy mo othøw.",
                    "ID": "11"
                },
                {
                    "text": "Løle mo naam Nail wëëga talø, ni gadha ŋööm Ijep ki jøøa reyø. Aani, jøøa path jääŋŋa kuna raanyge gø, ni ö ŋöömö mare ni ränynye ki gïïa en yie bëët. Luummögø caana aani, a na Wuuö Jwøk.›",
                    "ID": "12"
                },
                {
                    "text": "«'Ba man thuwø beeye luumma caan Kwäärö Wuuö Jwøki, ena köö, «ni ‹Aani, juuga reyø raanynya raanynyø, ni ŋuuda lam mo kït gïï wø lam moa en Mempic. Bäŋ dïbwödhi këët mo bëëdö Ijep; aani, lwär jääŋŋa jääŋŋö bäät ŋööm Ijep bäre.",
                    "ID": "13"
                },
                {
                    "text": "Aani, thääŋ ŋööm Ijep mana cwøl ni Patröc wëëga ränynyö, ni wëëga pääny Dhöän waaŋ ki maac, ni puta pääny Tëbic jääl.",
                    "ID": "14"
                },
                {
                    "text": "Wëër mara kønynya bäät Pëlucëm, ni beeye kar gwøk røk mana teek mar Ijep, ni raanynya jø leny moa en Tëbic.",
                    "ID": "15"
                },
                {
                    "text": "Ijep waaŋa waaŋø ki maac, ni ö gïn mo leth ni päth bäät Pëlucëm. Kiir Tëbic otoor piny, ni ö Mëmpici ni ba ö wøk yïth japa leth.",
                    "ID": "16"
                },
                {
                    "text": "Obwöc cwøw mo Awen ki mo Pi- Biceth di nääö ko opëëllö, ni ö jø päänye ki dëëtge ni mak geni ki tøŋ.",
                    "ID": "17"
                },
                {
                    "text": "'Ba kanyo raanynya teek mar Ijep, muudhö onijïïm bäät Thapinac, ni ö teeki mare man wø tööde kipere ni ŋøle kaace. Eni rïëp pøølli rïëbö, ni ö atude moe ni mak geni ki tøŋ.",
                    "ID": "18"
                },
                {
                    "text": "Aani jø Ijep jääla jäälö. Køøre nø, ŋäcge ŋääö ni bee aani na Wuuö Jwøk.› »",
                    "ID": "19"
                },
                {
                    "text": "'Ba kanya päŋ cwiic mäk marwa ki tøŋ na apaar kurciel, ni nïr dwää aciel abïriiø, dwør Wuuö Jwøk aö bääta ni kööe,",
                    "ID": "20"
                },
                {
                    "text": "«Wär dhaanhø, aani teek bat mar Peerø nyeny Ijep araanynya. Ena ränynyö ki ränynyö mo ba løny ki køny këët ki man døø teeki mare kare no opëëllö maae.",
                    "ID": "21"
                },
                {
                    "text": "Kiper manøgønø, man beeye luumma caana, a na Kwäärö Wuuö Jwøk, aana köö, ni ‹Aani, Peerø nyeny Ijep, a ööa maal bääte. Aani, teek bäädi moe bëët raanynya raanynyø, ni beeye mana kwøŋa raanynyø ki mana no odööŋ ni poot teek. Ni ö opëëllö ni wëëga gø päth piny cere.",
                    "ID": "22"
                },
                {
                    "text": "Jø Ijep wëëga nibay dï wïth juurre ni keetha geni yïth mïëri.",
                    "ID": "23"
                },
                {
                    "text": "Teek bäädi mo nyeny Babiløn wëëga tëënnö ni cïba opëëllö mara cere. 'Ba teek bäädi mo Peerø wëëga ränynyö, ni ö Peerø nyeny Ijep  ni cooye nyïm nyeny Babiløn kaamar dhaanhø mo ree da ŋwellø.",
                    "ID": "24"
                },
                {
                    "text": "Teek bäädi mo nyeny Babiløn wëëga tëënnö. 'Ba Peerø bääte pädhö. Køøre nø, ŋäcge ŋääö ni bee aani na Wuuö Jwøk, kanyo cïba opëëllö mara cer nyeny Babiløn noo køny ree ki gø ki man raany Ijep.",
                    "ID": "25"
                },
                {
                    "text": "Aani jø Ijep wëëga nibay dï wïth juurre, ni keetha geni dï mïëri. Køøre nø, ŋäcge ŋääö ni bee aani na Wuuö Jwøk.› »",
                    "ID": "26"
                }
            ]
        },
        {
            "ID": "OT:EZK.31",
            "name": "Edhikiel 31",
            "text": [
                {
                    "title": "Luum Leer Mana Caan Ki Ri Jaath Kiper Ŋööm Aciria ",
                    "text": "'Ba kanya tïm cwiic mäk marwa ki tøŋ na apaar kurciel, ni nïr dwää adäk aciel, dwør Wuuö Jwøk aö bääta ni kööe,",
                    "ID": "1"
                },
                {
                    "text": "«Wär dhaanhø, caanï jï Peerø nyeny Ijep ki lwaak mare, ni kööï, «ni ‹?Ï röömï ki ŋa ki dööŋ kar marï?",
                    "ID": "2"
                },
                {
                    "text": "Ka adïëri møn, ŋööm Aciria abëëdö ni rööma jaath lur Libaanø na pere leth, jaadha näk bäädi moe mïërö, na näk tïpö mare dwøŋ, ni raŋa maal ni wïïe okëët yïth pøøl.",
                    "ID": "3"
                },
                {
                    "text": "Ni eno wëëk pïïyi døøŋŋø, ni wëëge ya pïïyi moa en tiere bänynyö. Ni bëët tiere ni kwödö ki pïï ki deŋŋe bäre; ni pïï jääŋŋe wøk ki yïth løle baŋ jenni bëët moa en yïth pwöth.",
                    "ID": "4"
                },
                {
                    "text": "Kiper manøgønø, ena put tïmö na jaath mo bäär døc, ni jenni bëët moa en yïth pwöth ee kaalø; ni bäädi moe olaak ni bäyö ni thööth, kiper thööth pïï.",
                    "ID": "5"
                },
                {
                    "text": "Ni ö wenynyi bëët mo maal ni gëëtge bäät gø ki uudi, ni tïm tiere na kar nyööt jï lääy bëët mo paap. Ni wïth juurre bëët moa teek ge bëëdö tier tïpö mare.",
                    "ID": "6"
                },
                {
                    "text": "Ena jaath mo mïërö døc ki køør dööŋö mare ki bäädi moe na näk olaak ni bäyö, kiper lweedi moe okëët piny døc baŋ pïï moa thööth.",
                    "ID": "7"
                },
                {
                    "text": "'Ba këël jenni moa perge leth na en ya ajïniina mar Jwøk ba pääri ki eni, ni bäŋ jaath mo mïërö mo bäädi moe rööma bäädi mo gø; ni mïërö mare bäŋ jaath mo röömge ki gø ya ajïniina mar Jwøk.",
                    "ID": "8"
                },
                {
                    "text": "Ena tïïa ni mïërö ni bääte okar ni thööth, ni ö jenni bëët moa en Ëden, ni beeye ajïniina mar Jwøk, ni këëcge kipere.›",
                    "ID": "9"
                },
                {
                    "text": "«Kiper manøgønø, man beeye luumma caan Kwäärö Wuuö Jwøki kiper jaadhøgø, ena köö, ni ‹Kiper mana bäny jaathi manøgø ni lwinhnhe okëët yïth pøøl, ni jït cwïnye ka atöör kiper bär mare,",
                    "ID": "10"
                },
                {
                    "text": "aani, ena cïba cer nyenynya teek na en bäät wïth juurre, ni jääl gø ki køør japa reyø na tïïe. 'Ba ena puta kwier,",
                    "ID": "11"
                },
                {
                    "text": "ni ö jøøgø no ogäy døc yøø dï wïth juurre ni putge gø ŋøt piny ni leeŋge gø wøk, ni ö bäädi moe ni päthge bäät kïte ki yïth gøli bëët; ni put bäädi moe bëëtö no otøyø yïth aleye moa bäyö na en yi ŋööm paac. Ni ö wïth juurre bëët mo bäät piny ni öge wøk ki yi tïpö mare ni wecge gø.",
                    "ID": "12"
                },
                {
                    "text": "Ni ö wenynyi bëët mo maal ni putge bëëte wïth tuge moa no otøyø, ni ö lääyi bëët mo paap ni bëëtge yïthakic bäädi moe.",
                    "ID": "13"
                },
                {
                    "text": "Kiper manøgønø, bäŋ jaath mo bänynyö deŋ naam këët mo töödö kiper bär mare, mo bäädi moe okëët yïth pøøl. Bäŋ jaath këët mo tiere da pïï mo døøŋŋø ni bäär. Ge thøw bëët ni cige tiet ŋøøm yïthakic jiy moa no othøw na en yïth bwör.› ",
                    "ID": "14"
                },
                {
                    "text": "«'Ba man beeye luumma caan Kwäärö Wuuö Jwøki, ena köö, ni ‹Dïcäŋa ö jaathi manøgø na ci kar bëët jwïëc jøøa no othøw, jammi bëët awëëga kïmmö kipere, ni ö pïïyi moa en tiere ni ŋøla gø, ni wëëga näm døø mo wø kwöt tier gø. Pïïa thööth ni wø kwöt tiere aŋøl, ni tïïa lur Libaanø nee kïmme bäät gø; ni ö jenni bëët moa en yi pwöla ni talge ki køøre.",
                    "ID": "15"
                },
                {
                    "text": "'Ba wïth juurre, dëëtge awëëga tïmö ni kwanynyi ki lwär ki dwør pädhö mare, kanya wëëga gø ciin kar bëët jwïëc jøøa no othøw baŋ jiy moa no onø ci yïth bwör. Køøre jenni bëët mo Ëden moa näk tietge da pïï, ki jer lur Libaanø moa perge leth na beyø, gena jïtö ki cøm cwïny tiet ŋøøm.",
                    "ID": "16"
                },
                {
                    "text": "'Ba jiy moa wara bëëdö tier tïpö mare, ki jiy moa no ogöök dëëre dï wïth juurre, gena ci kar bëët jwïëc jøøa no othøw ki eni ciel, ni dwalge rege na aciel ki jiy moa 'näk ko opëëllö.",
                    "ID": "17"
                },
                {
                    "text": "« ‹?Aŋø, da jaath mar Ëden ma ajiem mare ki dööŋö mare röömi ki marï? 'Ba ïïni, ï na Peerø en, ï kïtha yi bwörö tiet ŋøøm ki jer Ëden na aciel; ni peeth ïïni piny na aciel ki jøøa näk kär daŋø na 'näk ko opëëllö. 'Ba manøgø beeye Peerø ki jiy moe bëët.› Luummögø caana Kwäärö Wuuö Jwøk.»",
                    "ID": "18"
                }
            ]
        },
        {
            "ID": "OT:EZK.32",
            "name": "Edhikiel 32",
            "text": [
                {
                    "title": "Duut Kïmmö Kiper Peerø Nyeny Ijep ",
                    "text": "'Ba kanya tïm cwiic mäk marwa ki tøŋ na apaar kurriiø, ni nïr dwää apaar kurriiø aciel, dwør Wuuö Jwøk aö bääta ni kööe,",
                    "ID": "1"
                },
                {
                    "text": "«Wär dhaanhø, wärï ki duut kïmmö kiper Peerø nyeny Ijep ni kööï jïre, «ni ‹Ïïni, dëërï apäärï ki ŋuu mo teek yïthakic wïth juurre, 'ba ïïni, ï caala lääna dwøŋ na en yi naama dwøŋ, niï bëëdö niï jaalla riï yïth nyeŋ näm moï, ni duupï pïï ki tietï, ni put tïmö no odhöönh.›",
                    "ID": "2"
                },
                {
                    "text": "«'Ba man beeye luumma caan Kwäärö Wuuö Jwøki, ena köö, «ni ‹Lwaak mo päl jääŋŋa baŋï, ni makge ïïni ka ajääp mara, ni tuutge ïïni wøk.",
                    "ID": "3"
                },
                {
                    "text": "Ïïno leeŋa wøk bäät ŋøøm, ni weta ïïni yi pwöla mo leer. Wec maal bëët ki lääc paap moa no owär cööra baŋï niï camge, ni jäŋge ki ïïni.",
                    "ID": "4"
                },
                {
                    "text": "Rïŋ dëërï kera bäät kïte, ni pääŋa yïth agäp-kïte ki rïŋ moï mo odööŋ.",
                    "ID": "5"
                },
                {
                    "text": "Ŋøøm wëëga mäthö ki rem dëërï mano øc piny, këël mano këët røk kïte. Ni ö aleye ni päŋge ki rïŋ dëërï.",
                    "ID": "6"
                },
                {
                    "text": "'Ba kanyo raanynya ïïni, maal puta ka rïëp, ni tïm ceerri ni cøl. Cäŋ ogëëŋa ki pøøl, ni ö dwääyi ni ba cïpe ki tar.",
                    "ID": "7"
                },
                {
                    "text": "Gïïa en maal bëët ni wø cïpi ki tar tïïa tïïö ni cøl bäätï, ni ö muudhö ni kïtha gø bäät ŋöömö marï. Luummögø caana aani, a na Kwäärö Wuuö Jwøk.",
                    "ID": "8"
                },
                {
                    "text": "Cwïny jiy mo thööth owëëga pädhö kanyo ö ränynyö marï noo wïnye jï wïth juurre, këël mïëri moa näk kuyï.",
                    "ID": "9"
                },
                {
                    "text": "Jiy mo thööth geno wëëga bwøk ki gïno tägi dëërï, ni ö nyeye moge ni lwäcge kiper gïïo ö bäätï kanyo tuuŋŋa opëëllö mara nyïmge. 'Ba yi cäŋ mano pädhï yie, ŋati man nø dëëre otïmö ni kwanynyi, ni ö ŋati man nø ni kïmme kiper jwïëye.›",
                    "ID": "10"
                },
                {
                    "text": "«Kiper Kwäärö Wuuö Jwøk luumma caane bee en, ena köö, «no ‹Opëëllö mar nyeny Babiløn öö ni jääl ïïni.",
                    "ID": "11"
                },
                {
                    "text": "Aani, lwaae moï owëëga 'näk ko opëëllö mo jø leny moa teek, ni beege jøøa no ogäy døc røk wïth juurre bëët. Geni, atöör mar Ijep oraanyge, ni ö lwaae moe bëët ni dïïr wïthge.",
                    "ID": "12"
                },
                {
                    "text": "Lääc paac moe bëët ni wø bëëdö buut pïï moa thööth, ge nääa nääö, ni put tïmö ni bäŋ tier dhaanhø mo duupa pïïögø wala tier lää paac.",
                    "ID": "13"
                },
                {
                    "text": "Køøre nø, pïïe tïïa tïïö ni tøŋ, ni tïïa nyeŋ näm moe ni kwödö kaamar maar nyïïjenni. Luummögø caana aani, a na Kwäärö Wuuö Jwøk.",
                    "ID": "14"
                },
                {
                    "text": "'Ba kanyo tïïa Ijep ni bäŋ gïrpiny yie, ni jwiea gïïa en yie na bäre, ni nääa jø wø bëëdö yie bëët, putge ka ŋäc ni bee aani na Wuuö Jwøk.›",
                    "ID": "15"
                },
                {
                    "text": "«Manøgø beeye duut kïmmö mano jwøk Ijep ki gø. Nyïïakuue mo wïth juurre, duut manøgø owärge kiper Ijep ki lwaae moe.» Luummögø caana Kwäärö Wuuö Jwøk.",
                    "ID": "16"
                },
                {
                    "text": "'Ba kanya tïm cwiic mäk marwa ki tøŋ na apaar kurriiø, ni nïr dwääy apaar kurbïïc, dwør Wuuö Jwøk aö bääta ni kööe,",
                    "ID": "17"
                },
                {
                    "text": "«Wär dhaanhø, jwöŋï kiper lwaa Ijep, ni caanï gø jïre ki man näk mo eni cøøa piny tiet ŋøøm, ni beeye eni ki jic wïth juurre moa teek, ni beeye baŋ jøøa en kar bëët jwïëc jøøa no othøw.",
                    "ID": "18"
                },
                {
                    "text": "Caanï jïge ni kööï, na ‹?Aŋø, u beyø døc nou kaala jø møga? 'Ba ennø, u cøøa piny ni butu piny tiet ŋøøm yïthakic jøøa näk kär daŋø.›",
                    "ID": "19"
                },
                {
                    "text": "Geni, geno päth piny yïthakic jøøa 'näk ko opëëllö. Opëëllö anø jiiŋŋi; tuudu eni wøk ki lwaae moe bëët.",
                    "ID": "20"
                },
                {
                    "text": "'Ba dïbwöthe moa teek na en kar bëët jwïëc jøøa no othøw, geno cäänö kiper Ijep ki jøøa wara køny gø, ni köge, ni ‹Gena ö piny nee butge piny yïthakic jøøa näk kär daŋø, ni beege jøøa 'näk ko opëëllö.›",
                    "ID": "21"
                },
                {
                    "text": "«Nyeny Aciria ki jø leny moe, ge ena kaace, ni bwörö mare ociel bwörri mo lwaae moe, ni beege jøøa 'näk ko opëëllö bëët.",
                    "ID": "22"
                },
                {
                    "text": "Bwör moge ena piny kuya, ni bwör mo jø leny moe rege ciel deŋ bwörö mare. Jøøa wara tïïc mïëri ni lwäär gena thøw, gena 'näk ko opëëllö.",
                    "ID": "23"
                },
                {
                    "text": "«Nyeny Ilam ena kaace, ni bwör mo lwaae moe rege ciel deŋ bwörö mare. Geni bëët gena thøw, ni ge 'näk ko opëëllö. Jøøa wara tïïc mïëri ni lwäär, gena ci tiet ŋøøm ni ge kär daŋø. Geni, lään wïc marge arøm dëëtge, ge ki jøøa no onø ci kar bëët jwïëc jiy moa no othøw.",
                    "ID": "24"
                },
                {
                    "text": "Eni ki lwaae moe bëët, gena tïmmi ki kar niine yïthakic jøøa no onääö, ni ö bwörri mo lwaae moe ni cielge bwörö mare dïër. Geni bëët ge 'näk ko opëëllö, ni gena jiy mo ge kär daŋø. Geni na tïïc mïëri ni lwäär, lään wïc marge arøm dëëtge, ni cige piny baŋ jøøa en kar bëët jwïëc jiy moa no othøw. Gena but piny yïthakic jøøa no onääö.",
                    "ID": "25"
                },
                {
                    "text": "«Nyeny Möcak ki nyeny Tubal ge ena kaace thuwø, ni bwör moge ociel bwörri mo lwaae moge dïër. Geni bëët, ge na näk kär daŋø, ge 'näk ko opëëllö kiper mana bëëtge ni mïëri ege tïïö ni lwäär.",
                    "ID": "26"
                },
                {
                    "text": "Geni, ge ba kuuti ki jø leny moa näk kär daŋø na näk ge koony ka jap leny moge, ni beege jøøa koony ni geno thäänhö ko opëëlle moge. 'Ba ajäla mana pïï dëëtge akëët yïth cuu moge, këël na kwøŋge bëëte ni mïëri ege tïïö ni lwäär.",
                    "ID": "27"
                },
                {
                    "text": "«Wui, Peerø, ïïni thuwø, ïïno tøyi, ni butï piny yïthakic jøøa näk kär daŋø, ni beege jøøa 'näk ko opëëllö.",
                    "ID": "28"
                },
                {
                    "text": "«Ëdöm ki nyeye moe ki jø kööre moe, ge ena kaace. Teek marge aränynyö, ni putge but piny ki jøøa 'näk ko opëëllö  na aciel. Gena but piny yïthakic jøøa näk kär daŋø, ni beege jøøa näk onø ci kar bëët jwïëc jøøa no othøw.",
                    "ID": "29"
                },
                {
                    "text": "«Kwääri bëët mo wø bëëdö jï løø wï-piny, ki jø Caydan bëët, ge ena kaace. Gena ci piny baŋ jøøa no othøw ni wïthge olääö, ni beege jøøa wara tïïc mïëri ni lwäär ki teek marge. Gena but piny ni ge kär daŋø, ge ki jøøa no onääö ko opëëllö, ni lään wïc marge orøm dëëtge na aciel ki jøøa näk onø ci kar bëët jwïëc jøøa no othøw.",
                    "ID": "30"
                },
                {
                    "text": "«Peerø ki jø leny moe bëët kanyo neenge jøøgø, geno put jïtö ki cøm cwïny kiper lwaae moe bëët na näk onääö ko opëëllö. Luummögø caana aani, a na Kwäärö Wuuö Jwøk.",
                    "ID": "31"
                },
                {
                    "text": "Këël na bëëde ni lwäär mo dwøŋ yaa kïth bäät jøøa kwøw ki køøre, eni na Peerø en ki lwaae moe ge puta but piny yïthakic jøøa näk kär daŋø, ni bee baŋ jøøa 'näk ko opëëllö.» Luummögø caana Kwäärö Wuuö Jwøk.",
                    "ID": "32"
                }
            ]
        },
        {
            "ID": "OT:EZK.33",
            "name": "Edhikiel 33",
            "text": [
                {
                    "title": "Kanya Ö Wuuö Jwøki Na Tïïc Edhikiel Na Ŋat Koor Bäät Jø Icriel ",
                    "text": "'Ba dwør Wuuö Jwøk aö bääta ni kööe,",
                    "ID": "1"
                },
                {
                    "text": "«Wär dhaanhø, caanï jï jø pou, ni Wuuö Jwøk aköö, ni ‹Kanyo wëëga opëëllö ööny yi ŋöömö maru, jiy moa en yi ŋööm pou ge jëëtö ki dhaanhø aciel dïge ni tïïcge gø na ŋat koor geni.",
                    "ID": "2"
                },
                {
                    "text": "'Ba ööny tøŋ yi ŋööm paac ojoot ŋatøgø, ni ö eni ni put tuuŋ kooth ni köömma jiy.",
                    "ID": "3"
                },
                {
                    "text": "'Ba ŋato wïny dwør tuuŋ ni bëëde ni bäŋ gïn mo lääŋŋe kiper gø, ni näk mo opëëllö ööa bääte ni raany jwïëy moe, remø mare tïmö ni ena bääte keere.",
                    "ID": "4"
                },
                {
                    "text": "Eni kiper mana wïny dwør tuuŋ ni bëëde ni bäŋ gïn mo lääŋŋe kiper gø, remø mare tïmö ni ena bääte keere. 'Ba doo na dwør tuuŋ ee wïnynyö ni reŋe, jwïëye dee piemø.",
                    "ID": "5"
                },
                {
                    "text": "'Ba ni näk mo ŋat koor manøgø opëëllö joode joodø ni öö, ni wec tuuŋ ki kooth ki man kööm jiy, ni ö opëëllö ni 'näge ki dhaanhø røk jøøgø, ŋatøca othøw yïth raay moe. 'Ba aani, rem ŋatøgø pëënynya pëënynyö bäät ŋat koor manøgø.›",
                    "ID": "6"
                },
                {
                    "text": "«'Ba ennø, ï na wär dhaanhø, ïïna tïïa na ŋat koor bäät jø Icriel. Kiper manøgønø, wïny luup moi ni cara ii, ni köömmï jø Icriel ki ge.",
                    "ID": "7"
                },
                {
                    "text": "Ni näk mo aano köö jï ŋat raay, ni ‹Wui ï na ŋat raay, ï thøw møn,› ni kärï ci baŋe kuna köömmï gø nee uutjïëthe moe wiie, ŋat raay manøgø thøw yïth raay moe, 'ba aani remø mare pëënynya pëënynyö bäätï.",
                    "ID": "8"
                },
                {
                    "text": "'Ba ni näk mo ŋat raay köömmï köömmö ki man wec uutjïëthe moe, ni kweere ki man tïïc gø, eni thøw yïth raay moe, 'ba ïïni, ï dööŋ wøk ra ajäla manøgø.",
                    "ID": "9"
                },
                {
                    "text": "«'Ba ennø, ï na wär dhaanhø, caanï jï jø Icriel ni man beeye luum wø caannu, u köö, ni ‹Japa reyø na tïïcwa, ki raay mowa, atïmö na tëër bäätwa, ni ränywa ki køørge. ?Waano kwøwa nidïï këët nø?›",
                    "ID": "10"
                },
                {
                    "text": "Caanï jïge, ni Kwäärö Wuuö Jwøk aköö, ni ‹Kaawat man bëëda naa kwøw en, a na Kwäärö Wuuö Jwøk, cwïnya ba mïnni ki thøø mar ŋat raay, 'ba mana beer, beeye ki man løk cwïnye yïth raay moe ni kwøe. Løgu cwïnynyu! Løgu cwïnynyu ki yïth uutjïëthe mou na reyø! ?Aŋø ni manynyu thøø en, u na jø Icriel?›",
                    "ID": "11"
                },
                {
                    "text": "«'Ba ï na wär dhaanhø, caanï jï wäät pou, ni kööï, ni ‹Ŋat mo bëëtö mare tiir, kany wø näk mo eno tïïö ki gïï mo reyø, eni ba piem bëëtö mare na tiir; ni ŋat mo bëëtö mare raac, kany wø näk mo cwïnye ee løø, eni ba wëëk bëëtö mare na raac pädhö. Ŋat mo bëëtö mare tiir, ni näk mo tïïö ki raay, ba løny ki man bëëde ni kwøw kiper bëëtö mare mana dïkwøŋ na tiir.",
                    "ID": "12"
                },
                {
                    "text": "Ni näk mo aano köö jï ŋat mo bëëtö mare tiir, ni «Ï bëëdö niï kwøw møn,» ni ö ŋatøca ni put dëëre ŋääth ki køør bëëtö mare na tiir, ni tïïe ki raay, japa beyø bëët na tïïe, bäŋgø mo  wïc di parø ki gø; eni thøw yïth raay moe na tïïe.",
                    "ID": "13"
                },
                {
                    "text": "'Ba ni näk mo aano köö jï ŋat mo bëëtö mare raac, ni «Ï thøw møn,» ni ö ŋatøca ni løk cwïnye yïth raay moe, ni tïme ni tïïya gïn ma adïëri ki gïn mo thïïŋ,",
                    "ID": "14"
                },
                {
                    "text": "ni dwøk gïn mo ee kälö na dïgïti baŋ wati, ni dwøk gïn mo ee kwalø baŋ wati, ni caath køør ciik 'moa ni wø cïp kwøw, ni ba tïïö ki gïn mo raac, eni bëëdö ni kwøw møn; eni ba thøw.",
                    "ID": "15"
                },
                {
                    "text": "Raay moa tïïe bëët bäŋgø mo wïc di parø ki gø mo eni di jäälö kipere. Kiper ena tïïö ki gïn ma adïëri ki gïn mo thïïŋ; eni bëëdö ni kwøw møn.",
                    "ID": "16"
                },
                {
                    "text": "« ‹'Ba jø pou gena köö, ni «Uutjïëthe mo tïï Kwäärö Wuuö Jwøki ki ge ii ba thïïŋ.» 'Ba beeye uutjïëthe moge na näk ba thïïŋ.",
                    "ID": "17"
                },
                {
                    "text": "Ni näk ŋat mo bëëtö mare tiir, bëëtö mare na tiir wiie wiiø ni tïïe ki raay, eni thøw yïth raaye.",
                    "ID": "18"
                },
                {
                    "text": "'Ba ni näk ŋat mo bëëtö mare raac, bëëtö mare na raac wiie wiiø ni tïme ni tïïya gïn ma adïëri ki gïn mo thïïŋ, eni kwøw ki køør gø.",
                    "ID": "19"
                },
                {
                    "text": "Wui, u na jø Icriel, uuna cäŋ köö, ni «Uutjïëthe moi ni tïï Kwäärö Wuuö Jwøki ki ge ii ba thïïŋ.» 'Ba aani, ŋati man nø dëëtu luumme ŋøla ŋølø ki køør uutjïëthe moe.› » ",
                    "ID": "20"
                },
                {
                    "title": "Luum Pädhö Mar Jerucalem",
                    "text": "'Ba kanya päŋ cwiic mäk marwa ki tøŋ na apaar kurriiø, ni nïr dwää apaar, abïïc, dhaanhø mør mo opäär wøk ki yi Jerucalem aö baŋa, ni kööe, ni «Pääny anyak!»",
                    "ID": "21"
                },
                {
                    "text": "'Ba ki wäär ni ŋatøgø poot kär öö, cer Wuuö Jwøk aö bääta, ni ö eni ni jap dhaa kanya poot ŋatøgø ni kär öö ka amöölla. Kanyøgø dhaa aput bëëtö ni ree ee jabø, ni put tïmö naa cäänö.",
                    "ID": "22"
                },
                {
                    "text": "Kanyøgø dwør Wuuö Jwøk aö bääta, ni kööe,",
                    "ID": "23"
                },
                {
                    "text": "«Wär dhaanhø, jiy moø ni bëëdö ŋööm Icriel kwörö no oränynyö yøø, gena köö, ni ‹Eeberam beeye dhaanhø aciel, 'ba eni ŋöömö alwøre. 'Ba øøni, ø thööth; ennø ŋöömö acïp jïïø na marø møn.›",
                    "ID": "24"
                },
                {
                    "text": "Kiper manøgønø, caanï jïge ni man beeye luumma caan Kwäärö Wuuö Jwøki, ena köö, ni ‹Uuna cämö ki rïŋ mo rege da rem, ni wøørru kït gïï wø lammu, ni kunynyu piny ki rem jiy. ?Aŋø, løny ki man lwørru ŋöömö na maru?",
                    "ID": "25"
                },
                {
                    "text": "Uuna bëëdö nou ŋäätha opëëlle mou, ni tïïu ki gïï mo reyø, ni ö ŋati man nø dëëtu ni päät cï wati ki man ci baŋ gø na dhaagø. ?Aŋø, løny ki man lwørru ŋöömö na maru?›",
                    "ID": "26"
                },
                {
                    "text": "«Caanï jïge ni man beeye luumma caan Kwäärö Wuuö Jwøki, ena köö, ni ‹Kaawat man bëëda naa kwøw en, jiy moa no odööŋ kwöra no oränynyö ge di nääö ko opëëllö, ni ö jiyi moa en ŋää paac ni wëëga ge lääc paap nee ge cam, ni ö jiyi moa en kwör gwøk røk moa teek ki moa en yïth agäp-kïte ni wëëga ge thøø ki täw mo leth.",
                    "ID": "27"
                },
                {
                    "text": "Aani, ŋöömö marge wëëga ränynyö ni dööŋe ni bäŋ gïrpiny yie, ni ö teek mar jø wø töödö yie ni cuŋe, ni ö kïte mo Icriel ni dööŋge keerge, ni put tïmö ni bäŋ ŋat mo ŋuti ki bäätge.",
                    "ID": "28"
                },
                {
                    "text": "Køøre nø, ŋäcge ŋääö ni bee aani na Wuuö Jwøk, kanyo wëëga ŋöömö marge ränynyö ni dööŋe ni bäŋ gïrpiny yie ki køør japa raac yia ki ge bëët na tïïcge.›",
                    "ID": "29"
                },
                {
                    "text": "«'Ba ï na wär dhaanhø, jø pou mo wø cäänö kiperï deŋ kiir ki dhøk uudi, dhøkge wø løøŋge løøŋŋø ni ge köö, ni ‹Ööu, ni wïnynyø dwøl man ni ööi ki baŋ Wuuö Jwøk en.›",
                    "ID": "30"
                },
                {
                    "text": "Jiy ööa baŋï kaawat man wø tïïc dhaanhe jaak, ni pïge piny nyïmï kuna wïnyge luup moï kede gena jiya, 'ba ba kïthge bäät tïïc. Geni, ge cara luup mo beyø ki dhøkge, 'ba cwïnyge caara gïï mo reyø ki møt.",
                    "ID": "31"
                },
                {
                    "text": "'Ba ki baŋge, ï caala ŋat mo dwøre met, mo wär ki duut mëër, ni thoom pwöde pwödö ni tøøte tøøtø; kiper luup moï wø wïnyge wïnynyö, 'ba ba kïthge bäät tïïc.",
                    "ID": "32"
                },
                {
                    "text": "'Ba luup moøgø bëët kanyo thurge karge, kiper thura karge møn, ŋäcge ŋääö nø ni da nyikuŋ Jwøk mo bëëdö dïge.»",
                    "ID": "33"
                }
            ]
        },
        {
            "ID": "OT:EZK.34",
            "name": "Edhikiel 34",
            "text": [
                {
                    "title": "Luum Dïkwääye Mo Icriel Mo Patha Adïëri ",
                    "text": "'Ba dwør Wuuö Jwøk aö bääta ni kööe,",
                    "ID": "1"
                },
                {
                    "text": "«Wär dhaanhø, caan  luum ajäla man jï dïkwääc dïëk mo Icriel, caanï jïge ni kööï ni man beeye luumma caan Kwäärö Wuuö Jwøki, ena köö, no ‹Otïmö ni leth jï dïkwääc dïëk mo Icriel mo wø bëëdö ni ge gwøga rege keerge. ?Aŋø, tïïc mar dïkwääc dïëk, paa kwaac pïïth dïëk na bëëde?",
                    "ID": "2"
                },
                {
                    "text": "Uuni, u cämö ki rïŋ mo olør, ni runynyu dëëtu ka abïïe moa no otïïö ki jïëc rööm, ni 'nägu moa no olør. 'Ba pïïth dïëk ba gwøgu.",
                    "ID": "3"
                },
                {
                    "text": "Uuni, moa näk oööl käru wëëk tëënnö, ni käru moa tuu kønyø, ni käru ŋwiili moa en dëëtge bääö, ni käru moa no okeethø cooŋø, ni käru moa no orwäänyö manynyø, 'ba ge kääru ka teek ni ge you caannø.",
                    "ID": "4"
                },
                {
                    "text": "Køøre nø, gena put keethø kiper mana bäŋe dïkwääy jïge; 'ba kanya keethge gena put tïmö na cam jï lääc paap bëët.",
                    "ID": "5"
                },
                {
                    "text": "Pïïth dïëk 'moa gena thääyö bäät kïte bëët, ki bäät thuuri moa bäyö bëët. Gena keethø bäät piny bäre ni bäŋ ŋat mo omany geni›.",
                    "ID": "6"
                },
                {
                    "text": "«Kiper manøgønø, u na dïkwääc dïëk, wïnynyu dwør Wuuö Jwøk.",
                    "ID": "7"
                },
                {
                    "text": "Kwäärö Wuuö Jwøk aköö, ni ‹Kaawat man bëëda naa kwøw en, ka adïëri møn, kiper mana tïm pïïth dïëki 'moa ni bäŋ dïkwääy jïge, gena put tïmö ni ge di tweeyø, ni putge tïmö na cam jï lääc paap bëët, kiper mana bëët dïkwääye ni pïïth dïëk 'moa kärge manynyø, ni tïmge ni ge gwøga dëëtge keerge ni pïïth dïëk 'moa kärge gwøø.›",
                    "ID": "8"
                },
                {
                    "text": "Kiper manøgønø, u na dïkwääc dïëk, wïnynyu dwør Wuuö Jwøk,",
                    "ID": "9"
                },
                {
                    "text": "man beeye luumma caan Kwäärö Wuuö Jwøki, ena köö, ni ‹Dïkwääc dïëk ge jääla jäälö, ni puta dïëk 'moa lwør ceŋge, ni tïïa geni nee dïëk ba kwaacge këët, ni put tïmö ni bäŋ dïkwääy mo caama dëëre rege këët. Pïïth dïëk 'moa ge gwøa gwøø dhøkge, nee ba tïme na cam jïge këët.› ",
                    "ID": "10"
                },
                {
                    "title": "Luum Dïkwääy Mana Na Adïëri",
                    "text": "«Kiper man bee luumma caan Kwäärö Wuuö Jwøki, ena köö, ni ‹Ka adïëri møn, aani ki dëëra kiree dïëk 'moa omanynya ni gwøa geni.",
                    "ID": "11"
                },
                {
                    "text": "Kaawat man wø ö dïkwääyi wø gwøk pïïth dïëk moe ki dïcäŋ ni ena yïthakic dïëk mo okeethø, aani thuwø dïëk 'moa gwøa gwøø, ni piema geni kwöra enge yïthge na näk geno keethø yïthge dïcäŋo näk cäŋ jwør gïï mo leth mano caal pöölö ki muudhö.",
                    "ID": "12"
                },
                {
                    "text": "Geno käla wøk ki yïthakic wïth juurre ni cuuŋa geni ki yïth mïëri, ni käla ge yi ŋöömö marge, ni caama geni bäät kïte mo Icriel, ni ge ena deŋ nyeŋ näm, ni ge ena kwör wø beet bëët yi ŋöömö manøgø.",
                    "ID": "13"
                },
                {
                    "text": "Aani, ge caama caamø yi luum mo pulli, ni kar cam marge ena bäät kïte kwöra en maal mo Icriel. Geno bëëdö kaace ni geno but piny yi luum mo pulli ni ge cämö ki cam mo beer bäät kïte mo Icriel.",
                    "ID": "14"
                },
                {
                    "text": "Aani, pïïth dïëk 'moa caama caamø ni bwødha geni kar jwöm. Manøgø beeye dwøra, a na Kwäärö Wuuö Jwøk.",
                    "ID": "15"
                },
                {
                    "text": "Aani, dïëk moa no orwäänyö manynya manynyø, ni duua moa no okeethø, ni bääa ŋwiili moa en dëëtge, ni tïïa dëët moa jägö ni teek; 'ba moa no olør ki moa dëëtge teek raanynya raanynyø. 'Ba aani, dïëk 'moa käära käärö ki jöö ma kare.",
                    "ID": "16"
                },
                {
                    "text": "« ‹'Ba a na Kwäärö Wuuö Jwøk, luum caana kiperu, u na pïïth dïëk 'moa, beeye en: Aani, aano tïmö ni aana dïŋut luup yïthakic diel ki diel, ki yïthakic nywø røømmø ki nywø ateea.",
                    "ID": "17"
                },
                {
                    "text": "?Aŋø, ba rømi kiperu ki man cämu jaak ki luum mo beer? ?U manynya gø thuwø nee moa dööŋ cäŋu nyørø ki tietu? ?Aŋø, u ba rømi ki man mädhu jaak ki pïï moa tøŋ? ?U manynya gø thuwø nee pïï moa dööŋ cäŋu duupö ki tietu?",
                    "ID": "18"
                },
                {
                    "text": "Pïïth dïëk 'moa gena tïmö ni cama luum mana näk you nyøøn piny, ni tïmge ni ge maatha pïï moa näk you duubö ki tietu.›",
                    "ID": "19"
                },
                {
                    "text": "«Kiper manøgønø, man beeye luumma caan Kwäärö Wuuö Jwøki jïge, ena köö, ni ‹Neennu, aani ki dëëra aano tïmö ni aana dïŋut luup yïthakic diel  mana no olør ki diel mana no odwat.",
                    "ID": "20"
                },
                {
                    "text": "Kiper mana bëëdu nou caala dïëk mo dëëtge cööcge cööyö ki göökge, ni dëëtge gïïnge gïïnnö, ni cööpge moa no oööl ki tuŋi, këël man wø putge keethø,",
                    "ID": "21"
                },
                {
                    "text": "kiper manøgønø, aani, pïïth dïëk 'moa piema piemø nee ge ba twier këët. Aani a bëëdö ni luup ŋøla ŋølø yïthakic diel man nø ki wati maya.",
                    "ID": "22"
                },
                {
                    "text": "Ni cïpa bäätge ki dïkwääy aciel, ni beeye dhaanhnha ma Deebit. Eni, geno caame; eni ki dëëre geno caame ni put tïmö ni ena dïkwääy marge.",
                    "ID": "23",
                    "comment":"Deebit man nyootha ŋato ööi ki røk nyïïkwaac Deebit."
                },
                {
                    "text": "'Ba a na Wuuö Jwøk, aano bëëdö na Jwøk marge, ni ö dhaanhnha ma Deebit ni tïme na ŋat bwøth geni. Luummögø caana aani, a na Wuuö Jwøk. ",
                    "ID": "24"
                },
                {
                    "title": "Luum Bëët-Mëër Mano Tuut Wuuö Jwøki Ki Jø Icriel",
                    "text": "« ‹Aani, a tudö ki luum bëët mëër ki jø Icriel, ni ö lääc paapi moa no owär ni riema ge wøk yi ŋöömö, ni öge, ge na dïëk 'moa, ni wëëga geni bëëtö dï paap ni buutge yi lul jaak ni bäŋ gïn lääŋge.",
                    "ID": "25"
                },
                {
                    "text": "Aani, ge gwïëdha gwïëdhö, ni bee geni ki kwör bëëte moa en deŋ thuur mara. Aani køth jääŋŋa jääŋŋö yi ŋöömö marge ki kanya näk kare, ni tïm køthi manøgø ni beeye mar gwïëth.",
                    "ID": "26"
                },
                {
                    "text": "Jenni mo pwöth geno ŋweel ki nyïëdi, ni ö ŋöömö ni wëëk caammi ciek ni thööth, ni ö geni, ge na jiya, ni putge bëëtö ni geno gwøø yi ŋöömö marge. Kanyøgø nø, ŋäcge ŋääö ni beeye aani na Wuuö Jwøk, kanyo käla tëëra peek wøk bäätge na caal jaath puur man wø rïï ŋut dhieŋ, noo piema geni ceŋ jøøa tïïc geni na laaŋe.",
                    "ID": "27"
                },
                {
                    "text": "Geni, ge ba twier wïth juurre këët, ni ge ba cam lääc paapi këët. 'Ba geno bëëdö ni geno gwøø ni bäŋ gïn wëëk geni lwär.",
                    "ID": "28"
                },
                {
                    "text": "Ni kïtha geni yi ŋöömö mana ŋäc ni cam ciek yie døc, ni putge bëëtö yi gø ni bäŋ käc këët mo ööl geni, ni bäŋ ajøøŋ mo jwørge këët baŋ wïth juurre.",
                    "ID": "29"
                },
                {
                    "text": "Køøre nø, ŋäcge ŋääö ni beeye aani na Wuuö Jwøk, Jwøk marge, na bëëdö ki geni; ni ge na jø Icriel, gena jiy 'moa. Luummögø caana aani, a na Kwäärö Wuuö Jwøk.",
                    "ID": "30"
                },
                {
                    "text": "'Ba u na dïëk 'moa, ni bee u dïëk 'moa mo wø caama, uuna jiy 'moa, ni aana Jwøk maru.› Luummögø caana Kwäärö Wuuö Jwøki.»",
                    "ID": "31"
                }
            ]
        },
        {
            "ID": "OT:EZK.35",
            "name": "Edhikiel 35",
            "text": [
                {
                    "title": "Luum Ajäla Mano Jääl Jø Ëdöm Ki Gø ",
                    "text": "'Ba dwør Wuuö Jwøk aö bääta ni kööe,",
                    "ID": "1"
                },
                {
                    "text": "«Wär dhaanhø, løø nyïmï baŋ Kïn Cëër ni caanï luum ajäla man jïre,",
                    "ID": "2",
                    "comment":"Kïn Cëër beeye nyeŋ mør kiper Edöm."
                },
                {
                    "text": "ni kööï ni man beeye luumma caan Kwäärö Wuuö Jwøki, ena köö, «ni ‹Ï na ŋööm Kïn Cëër, ï jääla jäälö. Aani, cera rwiea rwieø bäätï, ni wëëga ï dööŋŋe ni bäŋ gïrpiny yiï ni ïïno ränynyö.",
                    "ID": "3"
                },
                {
                    "text": "Aani, päänye moï wëëga ränynyö, ni dööŋï ni bäŋ gïrpiny yiï. Køøre nø, ŋäyï ŋääö ni bee aani na Wuuö Jwøk.",
                    "ID": "4"
                },
                {
                    "text": "« ‹Kiper ïïna bëëdö niï män ki jø Icriel ki kany mo yie bäär, ni wëëgï ge 'näk dïcäŋa enge yïth gïïa leth, ni beeye dïcäŋa jääl geni na aŋuudi.",
                    "ID": "5"
                },
                {
                    "text": "Kiper manøgønø, kaawat man bëëda naa kwøw en, a na Kwäärö Wuuö Jwøk, a caana gø jïrï, jiy moï køørge oŋwiec ni køny remø marge piny. 'Ba kiper mana bëëdï niï ba män ki køny remø piny, køny remø piny odøø bäätï.",
                    "ID": "6"
                },
                {
                    "text": "Aani, ŋööm Kïn Cëër wëëga ränynyö ni dööŋe ni bäŋ gïrpiny yie; ni raanynya jiy bëët mo wø ŋuti ki dïëre ki mo wø duui.",
                    "ID": "7"
                },
                {
                    "text": "Ï na Kïn Cëër, bäätï pääŋa pääŋö ki rïŋ dëët jiy moa no othøw, ni ö jiyi moo 'näk ko opëëllö ni bëëtge ni geno päänhnhö bäät thuuri moï, ki  yïth gøli moï, ki yïth aleye moï.",
                    "ID": "8"
                },
                {
                    "text": "Ïïni, ï tïïa tïïö niï dööŋï ni bäŋ gïrpiny yiï na bäre bäre; ni ö päänye moï ni ba beedi këët. Køøre nø, ŋäyï ŋääö ni bee aani na Wuuö Jwøk.",
                    "ID": "9"
                },
                {
                    "text": "« ‹Kiper ïïna köö, ni «Wïth juurre moi na ariiø ii ki ŋøøm moge, ni beege jø Juuda ki jø Icriel, ge tïmö na 'moa, nee putge dööŋŋö jïwa na thöökwa,» këël na bëëde ni Wuuö Jwøk nut yïthge.",
                    "ID": "10"
                },
                {
                    "text": "Kiper manøgønø, kaawat man bëëda naa kwøw en, a na Kwäärö Wuuö Jwøk, a caana gø jïrï, aani, ï jääla jäälö ki køør wëër marï ki keec marï mana nyoothï bäät jiya kiper mana mänï ki geni; ni ööa ni nyoodha dëëra dïge kanyo jääla ïïni.",
                    "ID": "11"
                },
                {
                    "text": "Køøre nø, ŋäyï ŋääö ni bee aani na Wuuö Jwøk na wïny japa reyø bëët na caanï dëët kïte mo Icriel, na kööï, ni «Gena nø niruuth piny ni ränyge, ni cïp geni jïwa, ni camwa geni na mowa.»",
                    "ID": "12"
                },
                {
                    "text": "Ïïna cäänö niï töödö bääta ki luup mo thööth, ni wïnynya luup moï.",
                    "ID": "13"
                },
                {
                    "text": "'Ba a na Kwäärö Wuuö Jwøk, luum caana jïrï bee en: Aani, ï wëëga ränynyö, ni ö jø bäät pinynyi bëët ni mïn yïthge ki ränynyö marï.",
                    "ID": "14"
                },
                {
                    "text": "Kiper yiï amïnnö kanya räny ŋööm Icrielli; ni bee tiere noo coola kwör dëërï en. Wui, ï na Kïn Cëër, ï ränynyö, ni bee ïïni ki ŋööm Ëdöm ki kare bäre. Køøre nø, ŋäcge ŋääö ni bee aani na Wuuö Jwøk.›",
                    "ID": "15"
                }
            ]
        },
        {
            "ID": "OT:EZK.36",
            "name": "Edhikiel 36",
            "text": [
                {
                    "title": "Luum Gwïëth Mana Caan Kiper Kïte Mo Icriel ",
                    "text": "«Wär dhaanhø, cään kïte mo Icriel ni kööï, ‹Wui, u na kïte mo Icriel, wïnynyu dwør Wuuö Jwøk.›",
                    "ID": "1"
                },
                {
                    "text": "Man beeye luumma caan Kwäärö Wuuö Jwøki, ena köö, ni ‹Nyïïmän mou gena ŋeethø bäätu ni buuge uuni ni köge, ni «Thuuri moa bäyö na käl ya acääŋŋe adööŋ jïwa na mowa.» ›",
                    "ID": "2"
                },
                {
                    "text": "Kiper manøgønø, caanï jïge ni kööï ni man beeye luumma caan Kwäärö Wuuö Jwøki, ena köö, ni ‹Kiper mana ö nyïïmän mou na wëëkge ŋöömö maru ränynyö, ni cielge uuni dïër ki deŋŋu bäre, ni tïmu nou ena tiet juurre møga, nou bëëdö ni uuna gïr ajøøŋ dhøkge,",
                    "ID": "3"
                },
                {
                    "text": "kiper manøgønø, u na kïte mo Icriel, wïnynyu dwør Kwäärö Wuuö Jwøk. Luumma caan Kwäärö Wuuö Jwøki jïïu, u na kïte mo Icriel, ki thuuri, ka aleye, ki gøli, ki kwöra no oränynyö, ki u na päänye moa no odööŋ na tëën, na twier na tïmö na gïr abuua jï wïth juurre moa en deŋŋu,",
                    "ID": "4"
                },
                {
                    "text": "gïna caan Kwäärö Wuuö Jwøki jïïu bee en, ena köö: ni Aani, a cäänö ni cwïnya okëënynyö ki wïth juurre møga ki jø Ëdöm bëët. Geni, ŋöömö mara akälge kiper dëëtge ni cwïnyge päŋ ki met ec ki män, nee japa beyø na en yie twierge.›",
                    "ID": "5"
                },
                {
                    "text": "Kiper manøgønø, cäänï kiper ŋööm Icriel ni kööï jï kïte, ki thuuri, ka aleye, ki gøli, ni man beeye luumma caan Kwäärö Wuuö Jwøki, ena köö, ni ‹Aani, a cäänö ni cwïnya okëënynyö naa wëër, kiper uuna bëëdö nou cooyø ka ajaany mar wïth juurre.›",
                    "ID": "6"
                },
                {
                    "text": "Kiper manøgønø, man beeye luumma caan Kwäärö Wuuö Jwøki, ena köö, ni ‹Aana kööŋ døc ni wïth juurre moø ni en deŋŋu yøø ki dëëtge geno bëëdö ni ge cooyø ka ajaany.",
                    "ID": "7"
                },
                {
                    "text": "« ‹'Ba u na kïte mo Icriel, jenni moa en bäätu oløth ni ŋweelge ki nyïëdi jï jiya ma jø Icriel; kiper ge duua paac ki kany mo cään.",
                    "ID": "8"
                },
                {
                    "text": "Ï na ŋööm Icriel, ennø, a cädö kiperï ni nyoodha bäth ec mara jïrï; ïïno puur ni piith caammi yiï.",
                    "ID": "9"
                },
                {
                    "text": "Jiy owëëga nyaay yiï, ni beege jø Icriel bëët. Päänye moï ocäŋ beetø, ni ö gïïa no oränynyö ni cäŋi geerrø.",
                    "ID": "10"
                },
                {
                    "text": "Jiy ki lääc paac kwäänge omeeda yiï, ni wëëga ge nyöödö ni nyaacge ni thööth døc. Jiy owëëga bëëtö yiï kaawat mana bëëtge dïkwøŋ, ni tïïa bëëtö marge ni beer ni kaala mana dïkwøŋ. Køøre nø, oŋäyï ni bee aani na Wuuö Jwøk.",
                    "ID": "11"
                },
                {
                    "text": "Jiya ma jø Icriel ge wëëga wääth bäätï, ni lwørge ïïni na kurge, ni putï tïmö ni ïïna kar bëëtö jïge na bäre bäre. Køøre nø obwöre moge ba wëëgï thøø këët.› ",
                    "ID": "12"
                },
                {
                    "text": "«'Ba man beeye luumma caan Kwäärö Wuuö Jwøki kiperï, ena köö, ni ‹Kiper mana købi, ni «Ïïna dïcäm jiy, ni wï jur marï iï wëëk dööŋŋe ni bäŋ obwöre jïge,»",
                    "ID": "13"
                },
                {
                    "text": "kiper manøgønø, bäŋ jiy mo camï këët, ni wï jur marï ba wëëgï dööŋŋe këët ni bäŋ obwöre jïge. Luummögø caana aani, a na Kwäärö Wuuö Jwøk.",
                    "ID": "14"
                },
                {
                    "text": "Aani, ï ba tïïa këët nee dee luup abuua mo wïnynyï baŋ juurre, ni bäŋe ajaany mo jwørï këët baŋ wïth juurre, wala ki man wëëgï jiy moï pädhö. Luummögø caana aani, a na Kwäärö Wuuö Jwøk.› » ",
                    "ID": "15"
                },
                {
                    "title": "Luum Bëëtö Mana Nyään Mar Jø Icriel",
                    "text": "Køøre dwør Wuuö Jwøk acäŋ ö bääta ni kööe,",
                    "ID": "16"
                },
                {
                    "text": "«Wär dhaanhø, kanya bëët jø Icrielli yi ŋöömö marge, ŋöömö apäätge ki bëëtö marge ki tïïe moge. Bëëtö marge ki baŋa, nëëni kaamar bäŋ waany mar dhaagø mo gïr mään opïï dëëre.",
                    "ID": "17"
                },
                {
                    "text": "Kiper manøgønø, wëër mara akønynya bäätge kiper gena kuny piny ki rem jiy yi ŋöömö, ni wëëkge ŋöömö päät ki kït gïï wø lamge.",
                    "ID": "18"
                },
                {
                    "text": "Aani, gena keetha dï wïth juurre, ni putge nibay yïth mïëri; ni ŋøla luup moge ki køør bëëtö marge ki tïïe moge.",
                    "ID": "19"
                },
                {
                    "text": "Kwöra cige yïthge bëët dï wïth juurre, ge bëëdö ni ge pääta nyeŋŋa na en kur keere, kiper jiy cäänö kiperge, ni ‹Moøgø beege jic Wuuö Jwøk ni ee cäŋ mänö yøø ki man bëëtge yi ŋöömme.›",
                    "ID": "20"
                },
                {
                    "text": "'Ba aani, a cädö kiper nyeŋŋa na en kur keere na päät jø Icrielli dï wïth juurre kwöra cige yïthge.",
                    "ID": "21"
                },
                {
                    "text": "«Kiper manøgønø, caanï jï jø Icriel ni man beeye luumma caan Kwäärö Wuuö Jwøki, ena köö, ni ‹Wui, u na jø Icriel, gïï noo tïïa ii patha kiper nyeŋŋu, 'ba beeye kiper nyeŋŋa na en kur keere na päätu dï wïth juurre kwöra cou yïthge.",
                    "ID": "22"
                },
                {
                    "text": "Aani, ajiem mar nyeŋŋa na dwøŋ na en kur keere na päät dï wïth juurre nyoodha nyoodhø, ni beeye nyeŋŋa na päätu dïge. Køøre nø, ŋäc wïth juurre ŋääö ni bee aani na Wuuö Jwøk, kanyo nyoodha bëëtö mara na en kur keere ki rou ni nëënö jïge. Luummögø caana aani, a na Kwäärö Wuuö Jwøk.",
                    "ID": "23"
                },
                {
                    "text": "« ‹Kiper aani, u käla wøk dï wïth juurre, ni lïma uuni wøk ki yïth mïëri bëët, ni cäŋa uuni duu yi ŋöömö maru.",
                    "ID": "24"
                },
                {
                    "text": "Aani, dëëtu jøra jørø ki pïï mo tøŋ ni tïmu nou waany; aani, u penya penyø yïth japa reyø bëët na enu yïthge, ki yïth kït gïï wø lammu bëët.",
                    "ID": "25"
                },
                {
                    "text": "Aani, u mooa mooø ki cwïnynyi mo nyärö, ni kïtha dëëtu ki jwïëy mo nyään; cwïnynyi mou na teek na caal kïdi käla wøk dëëtu, ni mooa uuni ki cwïnynyi mo jööm kaamar rïŋö.",
                    "ID": "26"
                },
                {
                    "text": "Aani, jwïëy 'moa kïtha dëëtu ni tïïa uuni nou cäädhu køør luup 'moa ni gwøgu ciik 'moa.",
                    "ID": "27"
                },
                {
                    "text": "Uuni, u bëëdö yi ŋöömö mana cïba jï kwäyu; ni bëëdu ni uuna jiy 'moa, ni bëëda ni aana Jwøk maru.",
                    "ID": "28"
                },
                {
                    "text": "Aani, u piema piemø yïth jammi bëët moa tïïc uuni nou ba waany. Aani, u mooa mooø ki beel ni wëëga ge ciek ni thööth, nee bäŋe käc mo ö bäätu këët.",
                    "ID": "29"
                },
                {
                    "text": "Aani, nyïïjenni ki beel wëëga ciek ni thööth yïth pwöth mou, nee bäŋe law-waŋ mo ö bäätu dï wïth juurre kiper käc.",
                    "ID": "30"
                },
                {
                    "text": "Køøre nø, wïthu caarru caarø ki uutjïëthe mou na reyø ki tïïe mou na näk ba beyø, ni männu ki dëëtu keeru kiper raay mou ki japa näk yia raac ki ge na tïïyu.",
                    "ID": "31"
                },
                {
                    "text": "'Ba aani, a manynya gø nee ŋäyu ni gïn tïïa en patha kiper nyeŋŋu. Wui, u na jø Icriel, beerra man lää wïthu ni päth cwïnynyu ki bëëtö maru!› Luummögø caana Kwäärö Wuuö Jwøki.",
                    "ID": "32"
                },
                {
                    "text": "«'Ba man beeye luumma cäŋ Kwäärö Wuuö Jwøki caannø, ena köö, ni ‹Dïcäŋo penya uuni yïth raay mou bëët, u cäŋa ka wëëk bëëtö yïth päänye mou, ni ö kwöra no oränynyö ni cäŋi geerrø.",
                    "ID": "33"
                },
                {
                    "text": "Pwöth moa no odööŋ keerge di puurö, ni ba wec no obutö jaak ni nëënö nyïm jiy bëët mo wø pöödhi ki yie.",
                    "ID": "34"
                },
                {
                    "text": "Køøre nø,  jiy ge köö, «Ni pwöth moi na bëëdö no odööŋ keerge anø tïmö kaamar ajïniina mar Ëden; ni ö päänye moa no oniruuth piny no oränynyö ni cäŋi geerrø ni teek ni døø jiyi yïthge.»",
                    "ID": "35"
                },
                {
                    "text": "Køøre nø, wïth juurre moa en deŋŋu na dööŋ, ŋäcge ŋääö ni bee aani na Wuuö Jwøk na cäŋ japa no oränynyö geerrø, na cäŋ pwöth moa no odööŋ keerge tïïyö nee puur. Bee aani na Wuuö Jwøk ni cäänö en; japøgø tïïa tïïö.›",
                    "ID": "36"
                },
                {
                    "text": "«'Ba man beeye luumma cäŋ Kwäärö Wuuö Jwøki caannø, ena köö, ‹Aani thuwø, jø Icriel ge tïïa tïïö naa pëënyge kiper nee gïn tïïa jïge: Jiy moge meeda meedø nee tïmge kaamar pïïth dïëk,",
                    "ID": "37"
                },
                {
                    "text": "ni ge thööth døc kaamar pïïth dïëk mo wø cïp no olämme yi Jerucalem ki yïth cääŋŋe moa no ocïp piny na mo wödö. Kanyøgønø, päänye moa no oränynyö opäŋ ki lwaa dhaanhø. Køøre nø, ŋäcge ŋääö ni bee aani na Wuuö Jwøk.› »",
                    "ID": "38"
                }
            ]
        },
        {
            "ID": "OT:EZK.37",
            "name": "Edhikiel 37",
            "text": [
                {
                    "title": "Luubö Mana Nyooth Ki Ri Cuu Moa No Otal ",
                    "text": "'Ba Wuuö Jwøk cere acïp bääta, ni lwør aani ki teek Jwïëy moe ni cïp aani dï pwöla mo päŋ ki cuu mo jiy.",
                    "ID": "1"
                },
                {
                    "text": "Ni tïïc aani naa cäädha ki dï cuu moøge. 'Ba ka adïëri møn, dï pwöla bäre aputa joot no 'ogääbö ki cuu mo jiy, ni beege cuu mo otal døc.",
                    "ID": "2"
                },
                {
                    "text": "Kanyøgø ena köö jïra, «?Wär dhaanhø, cuu moøgø løny ki man cäŋge kwøwø?» Ni dwøga gø jïre, ni «Wui, Kwäärö Wuuö Jwøk, bee ï ni ŋäc gø.»",
                    "ID": "3"
                },
                {
                    "text": "Ni cäŋ köö jïra, ni «Cään cuu moøgø, ni kööï jïge, ‹Wui, u na cuu mo otal ii, wïnynyu dwør Wuuö Jwøk.›",
                    "ID": "4"
                },
                {
                    "text": "Kwäärö Wuuö Jwøk luumma caane kiperu bee en, ena köö, ni ‹Jam jwïëy kïtha dëëtu nou cäŋu kwøw.",
                    "ID": "5"
                },
                {
                    "text": "Dëëtu cäŋa ka mooyø ki läär ki rïŋö, ni rïëba rïŋ dëëtu ki buyö, ni jwïëa bäätu nou cäŋu kwøw; køøre ŋäyu ŋääö ni bee aani na Wuuö Jwøk.› »",
                    "ID": "6"
                },
                {
                    "text": "Kanyøgø gena cäänna kaawat mana kööm aani. 'Ba kanya cäänna ge ennø, ka adïëri møn, dööt cuu aput wïnyö ni ge pööta rege kanya cøømge dëëtge; ni ö geni ni putge dëëtge kupö, ni man nø cøøa kare.",
                    "ID": "7"
                },
                {
                    "text": "'Ba na neena ge, ka adïëri møn, läär ki rïŋö aput ci dëëtge, ni rïëp geni ki buyö; 'ba ge ba jwïëy.",
                    "ID": "8"
                },
                {
                    "text": "Køøre Wuuö Jwøk acäŋ köö jïra, «Wär dhaanhø, cään jam jwïëy, ni kööï jïre ni man beeye luumma caan Wuuö Jwøki, ena köö, ni ‹Wui, jam jwïëy, kwönnï ki yïth tuk piny moa na aŋween, ni ciï røk dëëlli moi no othøw ii, nee cäŋge kwøw.› »",
                    "ID": "9"
                },
                {
                    "text": "Kanyøgø jam jwïëy acäänna kaawat mana kööm aani, ni ö jam jwïëy ni ci dëëtge, ni putge kwøw, ni cuŋge ki tietge; 'ba gena lwaak mo päl døc kiree.",
                    "ID": "10"
                },
                {
                    "text": "Køøre Wuuö Jwøk acäŋ köö jïra, «Wär dhaanhø, cuu moøgø a päära ge ki jø dhi øt Icriel bëët. Raŋï, gena köö, ni ‹Wa caala cuu mo otal, ni ŋäädhe marwa oränynyö, ni dïïr wïthwa bëët.›",
                    "ID": "11"
                },
                {
                    "text": "Kiper manøgønø, caanï jï dhi øt Icriel ni kööï, ni man beeye luumma caan Kwäärö Wuuö Jwøki kiperu, ena köö, ni ‹Ka adïëri møn, u na jiya, bwör mou jaba jabø, ni tïïa uuni nou ööu wøk ki yïth bwör mou, ni kïtha uuni yi ŋööm Icriel.",
                    "ID": "12"
                },
                {
                    "text": "Køøre nø, u na jiya, ŋäyu ŋääö ni bee aani na Wuuö Jwøk, kanyo jaba bwör mou noo käla uuni wøk ki yïth bwör mou.",
                    "ID": "13"
                },
                {
                    "text": "Aani jwïëya okïtha dëëtu ni kwøwu, ni kïtha uuni yi ŋöömö maru. Kar kaace nø, ŋäyu ŋääö ni bee aani na Wuuö Jwøk na caan luummögø na tïïc gø.› Luummögø caana Wuuö Jwøki.» ",
                    "ID": "14"
                },
                {
                    "title": "Luum Dwätö Mano Dwal Jø Icriel Na Aciel",
                    "text": "Kanyøgø dwør Wuuö Jwøk aö bääta ni kööe,",
                    "ID": "15"
                },
                {
                    "text": "«Wär dhaanhø, lwötï ka athøra aciel ni göörï luubö man bääte, ni kööï, ni ‹Man beeye kiper Juuda ki jø Icriel moa näk odwätö ki eni.› Køøre wärï cäŋ lwötö ka athøra mør ni cäŋï luubö  man göör bääte, ni kööï, na ‹Athøra mar Ipariem beeye mar Jocep ki jø Icriel bëët moa näk odwätö ki eni.›",
                    "ID": "16"
                },
                {
                    "text": "Køøre athøre moøgøøni wär dwalï na aciel nee tïmge na athøra aciel cerï.",
                    "ID": "17"
                },
                {
                    "text": "«'Ba kanyo ö jø pou noo pëënyge ïïni, ni köge, ni ‹?Gïn ni tïïyï en løny ki man caanï tiere jïwa?›",
                    "ID": "18"
                },
                {
                    "text": "wärï kööï jïge ni man beeye luumma caan Kwäärö Wuuö Jwøki, ena köö, ni ‹Aani, athøra mar Jocep käla kälö, ni beeye athøra mana en cer Ipariem ki jø Icriel moa näk odwätö ki eni, ni dwala gø ka athøra mar Juuda, ni tïïa ge na aciel, ni putge tïmö na athøra aciel cera.›",
                    "ID": "19"
                },
                {
                    "text": "'Ba athøre moøgø, ni beege moa göötï bäätge ki luup, wär tïŋ maal nyïm jiy,",
                    "ID": "20"
                },
                {
                    "text": "ni kööï jïge ni man beeye luumma caan Kwäärö Wuuö Jwøki, ena köö, ni ‹Ka adïëri møn, aani, jø Icriel käla wøk ki dï wïth juurre kwöra näk geno aa yïthge. Ge cuuŋa cuuŋö ki yïth kwörögø bëët ni duua geni yi ŋöömö marge;",
                    "ID": "21"
                },
                {
                    "text": "ni tïïa geni na wï jur aciel yi ŋöömge, ni beeye bäät kïte mo Icriel. Geno tïmö bëët ni ge käära nyeya acielli, ni ba bëëtge këët ni gena wïth juurre ariiø wala ki man bëëtge ni geno pääŋŋö na buc nyeye ariiø.",
                    "ID": "22"
                },
                {
                    "text": "Ge ba bëëdö ni dëëtge ege päädö këët ki juuga reyø moge ki kït gïï wø lamge, na näk ec raac ki ge, wala ki teeŋ raay moge møga bëët. Kiper aani, ge piema piemø yïth raay moge moa wara enge yïthge, ni penya geni; ni bëëtge na jiy 'moa, ni bëëda ni aana Jwøk marge.",
                    "ID": "23"
                },
                {
                    "text": "« ‹Dhaanhnha ma Deebit otïmö na nyeya marge, ni tïmge ni ge ena tier dïkwääy aciel bëët. Geni, køør ciik 'moa ocaathge, ni bëëtge ni luup 'moa gwøkge gwøø ni kïthge ge bäät tïïc.",
                    "ID": "24",
                    "comment":"Deebit man nyootha ŋato ööi ki røk nyïïkwaac Deebit."
                },
                {
                    "text": "Geno bëëdö yi ŋöömö mana cïba jï dhaanhnha ma Jeekap, ni beeye ŋöömma bëët kwäyu yie. Geni ko obwöre moge ki nyïïkwaacge geno bëëdö yi ŋöömö manøgø na bäre bäre, ni ö dhaanhnha ma Deebit ni put bëëte na bwödhi marge na bäre bäre.",
                    "ID": "25"
                },
                {
                    "text": "Aani, a tudö ki luum bëët mëër ki geni, ni ö luummögø ni put bëëte no otuudö na bäre bäre. Aani, tietge këëlla piny ni teek ni meeda kwäänge, ni ö øt lam mara na en kur keere ni wëëga gø bëëtö dïge na bäre bäre.",
                    "ID": "26"
                },
                {
                    "text": "Kar bëëtö mara otïmö ni ena dïge; ni bëëda ni aana Jwøk marge, ni bëëtge ni gena jiy 'moa.",
                    "ID": "27"
                },
                {
                    "text": "Køøre nø, oŋäc wïth juurre ni bee aani na Wuuö Jwøk na tïïc jø Icriel ni ena kur keerge, kanyo bëët øt lam mara na en kur keere ni ena dïge na bäre bäre.› »",
                    "ID": "28"
                }
            ]
        },
        {
            "ID": "OT:EZK.38",
            "name": "Edhikiel 38",
            "text": [
                {
                    "title": "Luum Ajäla Mano Jääl Göök Ki Gø ",
                    "text": "'Ba dwør Wuuö Jwøk aö bääta ni kööe,",
                    "ID": "1"
                },
                {
                    "text": "«Wär dhaanhø, løø nyïmï baŋ Göök, ni jäälï gø, ni bee kwäärö mana dwøŋ mar jø Möcak ki Tubal, na en yi ŋööm jø Magöök. Caan luum ajäla man dëëre,",
                    "ID": "2"
                },
                {
                    "text": "ni kööï ni man beeye luumma caan Kwäärö Wuuö Jwøki kiperï, ena köö, ni ‹Wui! Göök, ï na kwäärö mana dwøŋ mar jø Möcak ki Tubal, ïïna jääla.",
                    "ID": "3"
                },
                {
                    "text": "Ïïno dwøga køørï, ni gäna ïïni ko obïth ki tiet nyämme moï, ni tuuda ïïni wøk ki jø leny moï na thööth, ko okwëëc lääy moï, ki jø leny moï mo wø këëdi ki bäät okwëënyi, ni beege jiy bëët moa näk oruyö ki kööt leny, ni beege jø wø këëdi ki kööt leny moa therø ki moa døøŋŋø, ni ge käädö ko opëëlle.",
                    "ID": "4"
                },
                {
                    "text": "Ni dwala jø Parca bäätï, ge ki jø Kuuc ki jø Put, ni ge käädö ki kööt leny bëët ki cööc nywïëny,",
                    "ID": "5",
                    "comment":"Kuuc nyootha ŋöömö bäre mana en jï løø tier-piny ki Ijep, ni beege Ithiöpia ki Cudan."
                },
                {
                    "text": "ki Gömer ki jø leny moe bëët, ki Bëëth-Tögarma, paana kare bäär na en jï løø wï-piny, ki jø leny moe bëët, ni beege wïth juurre mo thööth noo dwäti ki ïïni.",
                    "ID": "6"
                },
                {
                    "text": "« ‹Jek riï nø, ni jiiŋŋï dëërï, ni bee ïïni ki lwaae moï moa näk rege cooŋ  buutï, ni bëëdï ni ïïna ŋat kööm geni.",
                    "ID": "7"
                },
                {
                    "text": "'Ba noo tïme na køør nïne mo thööth, ïïno cwøl baŋ leny. 'Ba noo tïme na yïth cwiiri moo en nyïm, paana näk odøø kare køør leny otugï, ni beege jøøa lem ki røk wïth juurre na duu bäät kïte mo Icriel na bëëdö no oränynyö dïkwøŋ, ni geni bëët ge käl wøk ka røk wïth juurre; 'ba ennø, ge bëët ge bëëdö ni bäŋ gïn lääŋge.",
                    "ID": "8"
                },
                {
                    "text": "'Ba ïïni ki jø leny moï bëët, ki wïth juurre mo thööth, uuno ö wøk kaamar atuunna, ni tïmu kaamar pöölö, ni putu ŋöömö uum.›",
                    "ID": "9"
                },
                {
                    "text": "«'Ba man bee luumma caan Kwäärö Wuuö Jwøki, ena köö, ‹'Ba noo tïme na dïcäŋeca, da acaara mo öö wïïï, ni cïpï piny ki gïn mo raac,",
                    "ID": "10"
                },
                {
                    "text": "ni kööï, na «A cøøa kuna tuua atude moa näk bäŋ kiiri jïge; aani, a cøøa baŋ jøøke ni bëëdö no ojwöm ni bäŋ gïn lääŋge yøøke, ni beege jø wø bëëdö bëët ni bäŋ kiiri jïge, ki dhøk kiiri, ki dïdëëdi.",
                    "ID": "11"
                },
                {
                    "text": "Aani japge twiera twierø, ni raanynya kwör bëëte moge moa cäŋ geerrø, ni beege ki jiy bëët moa lem ki røk wïth juurre, na näk okwär ki lääc paac ki jammi mo beyø, ni beege jøøa bëëdö yi ŋöömma en dïër.»",
                    "ID": "12"
                },
                {
                    "text": "'Ba jø Cïïba ki jø Didan, ki dïgäthe mo Tarcëc, ki jiy bëët mo wø bëëdö yïth atude moe, geno köö ki ïïni, na «?Aŋø, ï ööa kuna twierï jøøi møn? ?Lwaae moøgø cooŋï kaper twëër, nee gwet-bïrö ki warkey ki lääc paac ki jammi moa beyø mo thööth nee twierï baŋge?» ›",
                    "ID": "13"
                },
                {
                    "text": "«Kiper manøgønø, ï na wär dhaanhø, caan luummi jï Göök ni kööï ni man beeye luumma caan Kwäärö Wuuö Jwøki, ena köö, ‹?Aŋø, dïcäŋo ö jiya ma jø Icriel noo bëëtge ni bäŋ gïn lääŋge, ba løny man ŋäyï gø?",
                    "ID": "14"
                },
                {
                    "text": "'Ba ïïno ööi ki kar bëëtö marï na en jï løø wï-piny kuya, ïïni ki wïth juurre mo thööth, ni ge bëët ge cäädhi ka bäät okwëëc lääy, ni gena lwaak mo päl, ni gena jø leny mo teek.",
                    "ID": "15"
                },
                {
                    "text": "Niï ööï kaamar pöölö mo uuma piny, nee jiya ma jø Icriel tugï. Wui, Göök, noo tïme na yïth nïne moo ööi, ïïno tïïa nee ŋöömö mara tugï, kiper naa ŋäc wïth juurre kanyo nyoodha bëëtö mara na en kur keere nyïmge ki riï.›",
                    "ID": "16"
                },
                {
                    "text": "«Man beeye luumma caan Kwäärö Wuuö Jwøki, ena köö, na ‹?Aŋø, paa ïïni na cääna kipere yïth nïne moa pöödhö ki dhøk nyïïkuk 'moa mo jø Icriel? Yïth nïreke gena cäänö ki cwiiri mo thööth ki man näk mo ï tïïa tïïö nee ge tugï.",
                    "ID": "17"
                },
                {
                    "text": "'Ba gïno tägi dïcäŋeca bee en: Kanyo ö Gööki noo tuk ŋöömö mar Icriel, aani wëër mara mo lïëth kaamar maac oput ö maal. Luummögø caana aani, a na Kwäärö Wuuö Jwøk.",
                    "ID": "18"
                },
                {
                    "text": "'Ba ki køør këëny cwïny mara ki wëër mara ni wø liel kaamar maac, a caana gø ni dïcäŋögø otïmö ni da dïjäŋ piny mo dwøŋ døc yi ŋööm Icriel.",
                    "ID": "19"
                },
                {
                    "text": "'Ba rec mo naama dwøŋ, ki wec maal, ki lääc paap, ki gïïa no ocwääö bëët ni wø muuli ki piny, ki jiy bëët moa en wï ŋöömö, dëëtge otïmö ni kwanynyi nyïma. Kïte rege ojaalge, ni ö aleye ni ŋaarge, ni ö kiiri ni pänhge piny yïth ŋøøm.",
                    "ID": "20"
                },
                {
                    "text": "Aani opëëllö okäla ni jääla jic Göök bäät kïte 'moa bëët. Luummögø caana aani, a na Kwäärö Wuuö Jwøk. Ŋati man nø wati onääe ko opëëllö mare.",
                    "ID": "21"
                },
                {
                    "text": "Ni jääla geni ki täw mo leth ki køny remø piny. Aani køth mo dwøŋ mo ree da pey mo caala kïte, ki tør mo liel, ojääŋŋa bääte, ni pänh bääte ki jø leny moe ki bäät wïth juurre moa thööth mo wø cäädhi ki eni.",
                    "ID": "22"
                },
                {
                    "text": "Køøre nø, aani, dööŋö mara, ki bëëtö mara na en kur keere, nyoodha nyoodhø jïge, ni tïïa dëëra naa ŋäc nyïm wïth juurre mo thööth. Køøre nø, putge ka ŋäc ni bee aani na Wuuö Jwøk.›",
                    "ID": "23"
                }
            ]
        },
        {
            "ID": "OT:EZK.39",
            "name": "Edhikiel 39",
            "text": [
                {
                    "title": "Luum 'Näk Mano 'Näk Göök Ki Gø ",
                    "text": "«Wär dhaanhø, caan luum ajäla man dëër Göök, ni kööï ni man beeye luumma caan Kwäärö Wuuö Jwøki, ena köö, ‹Wui, Göök, ï na kwäärö mana  dwøŋ mar jø Möcak ki Tubal, ïïna jääla.",
                    "ID": "1"
                },
                {
                    "text": "Ïïno dwøga køørï ni tuuda ïïni. Ïïno käla ki paana kare bäär na en jï løø wï-piny kuya, ni tïïa ïïni nee kïte mo Icriel tugï.",
                    "ID": "2"
                },
                {
                    "text": "Køøre atum marï mana en cer caamï leeŋa piny, ni ö athëëre moa en cer cwïïï ni teeŋa ge piny.",
                    "ID": "3"
                },
                {
                    "text": "Ïïni ki jø leny moï bëët, ki wïth juurre moa cäädhö ki ïïni, uuno päänhnhi bäät kïte mo Icriel. Uuni, u cïba cïbö na cam jï lääc paap ki teeŋ weny bëët mo wø cwëëdhö.",
                    "ID": "4"
                },
                {
                    "text": "Uuni, uuno päänhnhi yi pwöla; kiper luummögø anø caana. Manøgø bee dwøra, a na Kwäärö Wuuö Jwøk.",
                    "ID": "5"
                },
                {
                    "text": "Aani maac ojääŋŋa bäät ŋööm Magöök, ki bäät jø wø bëëdö yïth mïëri moa en bäät naama dwøŋ ni wø bëëdö ni bäŋ gïn lääŋge; køøre nø ŋäcge ŋääö ni bee aani na Wuuö Jwøk.",
                    "ID": "6"
                },
                {
                    "text": "« ‹Aani nyeŋŋa na en kur keere tïïa tïïö nee ŋäc dï jiya ma jø Icriel. Køør man ennø, nyeŋŋa na en kur keere ba wëëga päät këët; køøre nø, oput wïth juurre ŋäc ni bee aani na Wuuö Jwøk, Jwø Icriel na en kur keere.",
                    "ID": "7"
                },
                {
                    "text": "'Ba ka adïëri møn, cäŋece öö, ni gïnece tägö møn ni ba kääŋi, ni bee dïcäŋ man cääna kipere en. Luummögø caana aani, a na Kwäärö Wuuö Jwøk.",
                    "ID": "8"
                },
                {
                    "text": "« ‹Køøre jø wø bëëdö yïth päänye mo Icriel, geno ci wøk ni cooŋge jap leny bëët, ni tïïcge ge na jer maac, ni beege kööt leny moa therø ki moa døøŋŋø, ka athëëre, ka atummi, ka athøc leny, ki tøøŋi. Japøge otïïcge na jer maac kiper cwiiri abïriiø.",
                    "ID": "9"
                },
                {
                    "text": "Geno put bëëte ni bäŋ ŋat ci paap këët kuna mööte ki jenni, wala ŋøta jenni, kiper jap leny tïmö na jer maac jïge. Geni thuwø jap jøøa twier geni otwierge. Luummögø caana aani, a na Kwäärö Wuuö Jwøk. ",
                    "ID": "10"
                },
                {
                    "title": "Luum Koony Mano Koony Jiy Mo Othøw Ni Tïïca Ŋöömö Ni Waany",
                    "text": "« ‹'Ba noo tïme na dïcäŋeca, aano cïpi ki kar bwörö yi ŋööm Icriel kiper Göök. Ni bee yi gool man wø ŋutö ki yie ki jï løø kur tuul-cäŋ mar Naam Acäbö. 'Ba øtjöö manøgø oput cïëgö, kiper mano koony Göök ki lwaae moe yie kaace. Køøre nø, oput cwøl ni Goor Lwaa Göök.",
                    "ID": "11"
                },
                {
                    "text": "'Ba jø dhi øt Icriel geno bëëdö ki dwäde abïriiø ni ge køønynya jiy, ni marge tïïc ŋöömö ni waany.",
                    "ID": "12"
                },
                {
                    "text": "Geno koony jø paaci bëët, ni ö jø Icrielli ni jïtge ki wödö dïcäŋo nyoodha ajiem mara yie. Luummögø caana aani, a na Kwäärö Wuuö Jwøk.",
                    "ID": "13"
                },
                {
                    "text": "'Ba noo tïme na køør dwäde abïriiø moøgø, da cwøw mo kïtha yi tïïc kiper nee ŋöömö tïïcge ni waany. Ni ö møøki dïge ni tïï nee cääthge ni ge raŋŋa dï ŋöömö bäre, ni tïïc møøk nee rïŋ dëët jiy moa no odööŋ wøk bäät ŋøøm nee koonyge.",
                    "ID": "14"
                },
                {
                    "text": "'Ba kanyo cige noo cääthge dï ŋöömö, ni näk da dhaanhø mo jïtö ki cöön dhaanhø, eno cïp buut gø ki ŋïï këël kanyo ö jø wø koony bwör noo koonyge ge yi Goor Lwaa Göök.",
                    "ID": "15"
                },
                {
                    "text": "'Ba päänya näk nyeŋŋe ocaa ri lwaak oen kaace thuwø. Køøre nø, ŋöömö oputge tïïc ni waany.›",
                    "ID": "16"
                },
                {
                    "text": "«'Ba ï na wär dhaanhø en, man beeye luumma caan Kwäärö Wuuö Jwøki, ena köö, ni ‹Cwøl teeŋ weny bëët ki lääc paap bëët, ni kööï, ni «Cooŋŋu dëëtu ni ööu ki yïth kwörögø bëët, kiper 'näk mana tïïa kiperu bäät kïte mo Icriel, ni bee 'näk mo dwøŋ mo caala man wø 'näk lääy mo wø cïp no olämme. Uuno cämö ki rïŋö kaace, ni mädhu ki remø.",
                    "ID": "17"
                },
                {
                    "text": "Rïŋ dëët cwøw moa teek ocammu, ni maathu rem kwääri mo bäät piny, ni ge caala rööm, ka atëëe, ki nyïïrøøe, ki lääc ŋööm Baacan mo olør.",
                    "ID": "18"
                },
                {
                    "text": "'Ba yi kar 'näk manøgø na jiiŋŋa kiperu, uuno cämö ki rïŋ mo olør këël kanyo jäŋŋu, ni mädhu ki remø ni meerru.",
                    "ID": "19"
                },
                {
                    "text": "Uuno jäŋ ya akaaŋ mara ki rïŋ okwëëc lääy, ki rïŋ jø wø këëdi ki bäät okwëëc lääy, ki rïŋ dëët cwøw moa teek, ki jø leny bëët.» Luummögø caana aani, a na Kwäärö Wuuö Jwøk. ",
                    "ID": "20"
                },
                {
                    "title": "Kanyo Ö Wuuö Jwøki Noo Dwøk Jø Icriel Karge",
                    "text": "« ‹Aani ajiem mara owëëga bëëtö yïthakic wïth juurre, ni ö wïth juurre  bëët ni neenge ajäla mana tïïa ki mana kïtha cera bäätge.",
                    "ID": "21"
                },
                {
                    "text": "'Ba ki mano täge ki dïcäŋeca këël yi nyïme, jø dhi øt Icriel oŋäcge ni bee aani na Wuuö Jwøk, Jwøk marge.",
                    "ID": "22"
                },
                {
                    "text": "'Ba wïth juurre oputge ŋäc ni jø Icriel gïna mak ge ki tøŋ kipere, beeye ki køør raay moge, kiper japa reyø na tïïcge dëëra, ni puta täärnyïma kan ki geni, ni cïba ge ceŋ nyïïmän moge, ni 'näkge ge ko opëëllö.",
                    "ID": "23"
                },
                {
                    "text": "Kwör acoola dëëtge ki køør mana bëëtge ni ge ba waany, ni geno gaa wøk ki ri ciik 'moa, ni puta täärnyïma kan ki geni.›",
                    "ID": "24"
                },
                {
                    "text": "«Kiper manøgønø, man beeye luumma caan Kwäärö Wuuö Jwøki, ena köö, ni ‹Aani, nyïïkwaac Jeekap na mak ki tøŋ oduua, ni cïba cwïnya piny ki geni, ge na jø Icriel bëët, ni mara këëyö kiper nyeŋŋa na en kur keere.",
                    "ID": "25"
                },
                {
                    "text": "'Ba kanyo duuge yi ŋöömö marge ni ge bëëdö ni bäŋ gïn lääŋge, ni bäŋ ŋat mo wëëk ge lwär, geni dëëtge jäälge jäälö kiper japa reyø na tïïcge dëëra.",
                    "ID": "26"
                },
                {
                    "text": "'Ba noo duua geni ki baŋ wïth juurre, ni cuuŋa geni ki yïth mïëri mo nyïïmän moge, aani bëëtö mara na en kur keere nyoodha nyoodhø ki rege, ni nëënö nyïm wïth juurre mo thööth.",
                    "ID": "27"
                },
                {
                    "text": "Køøre nø, oputge ŋäc ni bee aani na Wuuö Jwøk, Jwøk marge, kiper gena wëëga mak ki tøŋ ni kïtha ge yïthakic wïth juurre, ni cäŋa ge duu yi ŋöömö marge, ni bäŋgø mo yaa wiiø rege.",
                    "ID": "28"
                },
                {
                    "text": "Aani täärnyïma ba kana këët ki geni, kiper jwïëya kønynya bäät jø dhi øt Icriel.› Luummögø caana Kwäärö Wuuö Jwøki.»",
                    "ID": "29"
                }
            ]
        },
        {
            "ID": "OT:EZK.40",
            "name": "Edhikiel 40",
            "text": [
                {
                    "title": "Luum Øt Jwøk Mana Nyään Na Nyooth Jï Edhikiel ",
                    "text": "'Ba kanya tïm cwiic mäk marwa ki tøŋ na pïërariiø ka abïïc, ni nïr dwääy apaar ri täk cwiir mana nyään, ni beeye kanya päŋ cwiic ränynyö mar Jerucalem na apaar kurŋween, dïcäŋ manøgø kiree cer Wuuö Jwøk aö bääta ni käl aani.",
                    "ID": "1"
                },
                {
                    "text": "Ni manøgø tägi na gïn mo nyootha Jwøki jïra ki yi wïïa; ni käl aani ni kïth aani yi ŋööm Icriel, ni cïp aani bäät kïdi mo bäär døc. 'Ba bäät kïdi manøgø ki jï løø tier-piny da kany mo ogeerø mo nëëni kaamar pääny.",
                    "ID": "2"
                },
                {
                    "text": "Køøre eni aana kïth kaagø, ni jïta ki dhaanhø mo dëëre nëëni kaamar nywïënyö ma jwïël. 'Ba ŋatøgø cuŋŋö dhi kal ni cere da thøør røm mo tïïc ka waac lïïna, ka athøra mar røm.",
                    "ID": "3"
                },
                {
                    "text": "Køøre ena köö jïra, ni «Wär dhaanhø, nëënï ki nyeŋŋï, ni wïnyï ki ïdhi moï, ni këëllï wïïï ri jammi bëët moo nyoodha jïrï; kiper beeye tier gïna käl ïïni kany kipere. Jammi bëët moo jootï kany wär caanï jï jø dhi øt Icriel.»",
                    "ID": "4"
                },
                {
                    "text": "Kanyøgø aana put jïtö ki kal mo deŋ Øt Jwøk ee wïrö bäre. 'Ba athøra mar røm mana en cer ŋatøgø, bär mare bee gööye abïciel, ni gööyö man nø bääte omëënnö ki kany ma kar lweedi aŋween mo cenø. 'Ba eni, odhïŋ kal arøme, ni tïme na gööyö aciel mar athøra, ni røm bär mar maal mar gø, ni tïme na gööyö aciel thuwø mar athøra.",
                    "ID": "5"
                },
                {
                    "text": "Køøre ena ci øt-dhi-kal mana en jï løø kur tuul-cäŋ, ni edhe ki kwöra näk otïïö na kwör tiel, ni røm päl-ec mar thudhi mar øt-dhi-kal, ni tïme na gööyö aciel mar athøra.",
                    "ID": "6"
                },
                {
                    "text": "'Ba uudi mo jø koor, yi-øtø man nø bär mare beeye gööyö aciel mar athøra, ni ö dööŋ yie ni näk gööyö aciel thuwø mar athøra, ni ö yïthakic uudi mo dïkuye ni røm ge na gööye abïïc abïïc. 'Ba thudhi mar øt-dhi-kal mano ci yi-øtø mana en nyïm ki yie na dïët ki Øt Jwøk, dööŋ yie bee gööyö aciel mar athøra.",
                    "ID": "7"
                },
                {
                    "text": "Køøre eni yi-øtø mana en nyïm na dïët ki Øt Jwøk arøme, ni tïme na gööyö aciel mar athøra.",
                    "ID": "8"
                },
                {
                    "text": "Ni tïm gööye mo dööŋ yie na abära, ni tïm odhïŋ dëër øtø mar dhi øtø na gööye ariiø. 'Ba dhøk mar yi-øtø mana en nyïm dïët ki Øt Jwøk.",
                    "ID": "9"
                },
                {
                    "text": "'Ba øt-dhi-kal mana en jï løø kur tuul-cäŋ da uut koor adäk adäk yie ki  yïth deŋŋi moe løøi ki løøi; ni uut koor moøgø rumme moge dïët, ni rumme moa en yïthakicge poot dïët thuwø.",
                    "ID": "10"
                },
                {
                    "text": "Køøre eni dhi kal mano døny øt-dhi-kal ki yie arøme, ni tïme na gööye apaar, ni røm dööŋ-ec mar yi øtø, ni tïme na gööye apaar kurdäk.",
                    "ID": "11"
                },
                {
                    "text": "'Ba buut uut koor da kal mo bär mare gööyö aciel; 'ba uut koor moøgø päl mar yïthge løøi ki løøi bee gööye abïciel.",
                    "ID": "12"
                },
                {
                    "text": "Køøre eni dööŋ-ec mar øtø mar dhi kal arøme, ni beeye ki mana täge ki wï øt koor këël wï øt koor maya na näk raŋŋa rege ki gø, ni jïte ki rumme ma pïërariiø ka abïïc, ni manøgø beeye dööŋ-ec mana en yïthakic aŋuun øt koor ka aŋuun øt koor maya.",
                    "ID": "13"
                },
                {
                    "text": "Køøre eni yi-kal mana en dïër arøme ki deŋ gø bäre këël mana këët yi-øtø mana en nyïm na dïët ki dï käl, ni tïme na gööye ma pïërabïciel.",
                    "ID": "14"
                },
                {
                    "text": "'Ba ki mana täge ki dhi kal mano dønyø ki yie këël mano pïïe ya aŋuun yi-øtø mana en nyïm bee gööye ma pïërabïïc.",
                    "ID": "15"
                },
                {
                    "text": "Køøre aana jïtö ki dhøk awëërnyeŋŋi mo therø mo okølø dëët uut koor, ki dëër yi-øtø mana en nyïm ki deŋŋe bäre, ni yïthakic øt koor man nø ogöörö ki kït jaath twöö mo otïïö ni cuŋŋö ni mïërö.",
                    "ID": "16"
                },
                {
                    "text": "Køøre eni aana kïth yi-kal mana en wøk. 'Ba kaace, aana jïtö yie ki yïth-uudi ma pïëradäk ki deŋ kal bäre; ni dï kal bäre mana en nyïm dhøk uudi moøgø, othørø ki kïte.",
                    "ID": "17"
                },
                {
                    "text": "'Ba thør mana thør dï kal ki gø, deŋ dhøk kal othørø ni ena jï piny, ni kany wø ci yi-kal mana en dïër, etha maal.",
                    "ID": "18"
                },
                {
                    "text": "Køøre yïthakic dhi øt-dhi-kal mana en wøk ki dhi øt-dhi-kal mana en dïër arøme, ni jïte ki gööye ma dïpa, ni beeye jï løø kur tuul-cäŋ ki jï løø wï-piny.",
                    "ID": "19"
                },
                {
                    "text": "Køøre eni øt-dhi-kal mana dïët ki jï løø wï-piny ni wø døny yi-kal mana en wøk, bär mare ki yie, ki dööŋ yie arøme.",
                    "ID": "20"
                },
                {
                    "text": "'Ba øt-dhi-kal manøgø jïre da uut koor ma adäk adäk, ni beeye løøi ki løøi. Ni yïthakic uut koor moøgø ki yi-øtø mana en nyïm, rumme moge dïët kaamar øt-dhi-kal mana dïkwøŋ; ni bär mare bee gööye ma pïërabïïc, ni ö dööŋ yie ni näk gööye ma pïërariiø ka abïïc.",
                    "ID": "21"
                },
                {
                    "text": "'Ba awëërnyeŋŋi moe, ki yi-øtø mana en nyïm, ki jer twöe moe moa no ogöörö dëëre ni mïërö, rumme moge dïët kaamar øt-dhi-kal mana näk dïët ki jï løø kur tuul-cäŋ, no othørø na kwör tiel ma tëëŋŋe abïriiø, ni ge raŋŋa rege ki yi-øtø mana en nyïm.",
                    "ID": "22"
                },
                {
                    "text": "'Ba kal mana en dïër, dhee dagø mo raŋŋa rege ki øt-dhi-kal mana en jï løø wï-piny kaamar øt-dhi-kal mana en jï løø kur tuul-cäŋ, ni ö eni ni røm yïthakic uut-dhøk-käälle moa näk raŋŋa rege, ni jïte ki gööye ma dïpa.",
                    "ID": "23"
                },
                {
                    "text": "Køøre eni aana kïth jï løø tier-piny, ni jïta ki øt-dhi-kal mør kaace; ni ö eni ni røm yïthakic dhøk uudi ki yi-øtø mana en nyïm, ni tïm rumme moge ni dïët ni caala møga.",
                    "ID": "24"
                },
                {
                    "text": "'Ba dëër øtdhi- kal manøgø ki yi-øtø mare mana en nyïm, da awëërnyeŋŋi ki deŋŋe bäre mo caala awëërnyeŋŋi møga; ni bär mare bee gööye ma pïërabïïc, ni ö dööŋ yie ni näk gööye ma pïërariiø ka abïïc.",
                    "ID": "25"
                },
                {
                    "text": "'Ba da kwör tiel mo othørø ma tëëŋŋe abïriiø na mo edhø ki bäätge, ni ge raŋŋa rege ki yi-øtø mana en nyïm. Ni da jer twöe mo ogöörö ni mïërö yïthakic uut koor løøi ki løøi.",
                    "ID": "26"
                },
                {
                    "text": "'Ba kal mana en dïër, dhee dagø mo ena jï løø tier-piny; ni røm yïthakic dhøgi moøgø ni ee tiirø ki jï løø tier-piny, ni jïte ki gööye ma dïpa.",
                    "ID": "27"
                },
                {
                    "text": "Køøre eni aana kïth yi-kal mana en dïër ki dhøk mana en jï løø tierpiny; ni ö eni ni røm øt-dhi-kal mana en jï løø tier-piny, ni tïm rumme moe ni dïët ni caala møga.",
                    "ID": "28"
                },
                {
                    "text": "'Ba uut koor moe thuwø, ki yïthakic uut koor moe, ki yi-øtø mare mana en nyïm, rumme moge poot dïët ni caala møga. 'Ba dëër øt-dhi-kal, ki dëër yi-øtø mana en nyïm, da awëërnyeŋŋi ki deŋŋe bäre; ni bär mare bee gööye ma pïërabïïc, ni  ö dööŋ yie ni näk gööye ma pïërariiø kurbïïc.",
                    "ID": "29"
                },
                {
                    "text": "'Ba da agööla ki deŋŋe manøgø bäre mo bär mare gööye ma pïërariiø kurbïïc, ni ö dööŋ yie ni näk gööye abïïc.",
                    "ID": "30"
                },
                {
                    "text": "'Ba yi-øtø mare mana en nyïm, dhee raŋŋa rege ki yi-kal mana en wøk, ni jer twöe ogöörö ni mïërö yïthakic uut koor, ni dhee othørø ki kwör tiel ma tëëŋŋe abära.",
                    "ID": "31"
                },
                {
                    "text": "Køøre eni aana kïth yi-kal mana en dïër jï løø kur tuul-cäŋ; ni ö eni ni røm øt-dhi-kal mana en jï løø kur tuul-cäŋ, ni tïm rumme moe ni dïët ni caala møga.",
                    "ID": "32"
                },
                {
                    "text": "'Ba uut koor moe thuwø, ki yïthakic uut koor moe, ki yi-øtø mare mana en nyïm, rumme moge poot dïët ni caala møga. 'Ba dëër øtdhi- kal, ki dëër yi-øtø mana en nyïm, da awëërnyeŋŋi ki deŋŋe bäre; ni bär mare bee gööye ma pïërabïïc, ni ö dööŋ yie ni näk gööye ma pïërariiø kurbïïc.",
                    "ID": "33"
                },
                {
                    "text": "'Ba yi-øtø mare mana en nyïm, dhee raŋŋa rege ki yi-kal mana en wøk, ni jer twöe ogöörö ni mïërö yïthakic uut koor løøi ki løøi, ni dhee othørø ki kwör tiel ma tëëŋŋe abära.",
                    "ID": "34"
                },
                {
                    "text": "Køøre eni aana kïth øt-dhi-kal mana en jï løø wï-piny, ni ö eni ni røm gø, ni tïm rumme moe ni dïët ni caala møga.",
                    "ID": "35"
                },
                {
                    "text": "'Ba uut koor moe, ki yïthakic uut koor moe, ki yi-øtø mare mana en nyïm, rumme moge poot dïët kaamar møga thuwø. 'Ba dëër øt-dhi-kal da awëërnyeŋŋi ki deŋŋe bäre; ni bär mare bee gööye ma pïërabïïc, ni ö dööŋ yie ni näk gööye ma pïërariiø ka abïïc.",
                    "ID": "36"
                },
                {
                    "text": "'Ba yi-øtø mare mana en nyïm, dhee raŋŋa rege ki yi-kal mana en wøk; ni jer twöe ogöörö ni mïërö yïthakic uut koor; ni dhee othørø ki kwör tiel ma tëëŋŋe abära.",
                    "ID": "37"
                },
                {
                    "text": "'Ba da øtø mo dhee ena buut yi-øtø mana en nyïm mar øt-dhi-kal mana en dïër, ni beeye kany wø peny olämme yie mo wø waaŋ bäre.",
                    "ID": "38"
                },
                {
                    "text": "'Ba yi-øtø mana en nyïm mar øt-dhi-kal da tharabëëte ariiø løøi ki løøi mo wø ŋaal olämme bäätge, ni beege olämme mo wø waaŋ bäre, ko olämme mo wëën raay, ko olämme mo wø wëën bääyö ki ge.",
                    "ID": "39"
                },
                {
                    "text": "'Ba løø kal wøk mar dhøk mana en jï løø wï-piny, buut kwöra no othørø na kwör tiel mo edhø ki bäätge, da tharabëëte ariiø yie, ni da ariiø møøk thuwø ki løøk maya mo kwöra no othørø na mo tiel.",
                    "ID": "40"
                },
                {
                    "text": "Kiper manøgønø, tharabëëte moa en løøk aciel kwäänge tïmö na aŋween, ni ö moa en løøk maya ni tïmge na aŋween thuwø. 'Ba noo dwali bëët nø, tïmö na tharabëëte abära, ni beege tharabëëte mo ŋaal olämme bäätge.",
                    "ID": "41"
                },
                {
                    "text": "'Ba da tharabëëte ma aŋween thuwø mo tïïc ka kïte mo otieŋø, kiper olämme mo wø waaŋ bäre, ni bär mar man nø bee gööyö aciel ki thääŋö, ni ö dööŋ yi man nø ni näk gööyö aciel ki thääŋö; 'ba bär marge mar maal bee gööyö aciel. 'Ba jap wø ŋaal olämme ki ge ocïp bäätge, ni beege olämme mo wø waaŋ bäre, ki teeŋ olämme møga.",
                    "ID": "42"
                },
                {
                    "text": "'Ba da gïï mo odølø kaamar obïïdhi mo bär marge rööma kar lweedi aŋween mo cenø, mo ogänö ki deŋ øtø bäre; ni rïŋ mo olämme ocïp bäät tharabëëte.",
                    "ID": "43"
                },
                {
                    "text": "Køøre eni aana kïth yi-kal mana en dïër. 'Ba kaace yie da uudi ariiø. Aciel ena deŋ øt-dhi-kal mana en jï løø wï-piny, ni dhee ena jï løø tier-piny. 'Ba maya ena deŋ øt-dhi-kal mana en jï løø tier-piny, ni dhee ena jï løø wï-piny.",
                    "ID": "44"
                },
                {
                    "text": "Køøre ena köö jïra, ni «Øtø mana näk dhee ena jï løø tier-piny beeye kiper dïlämme mo wø raŋ tïïe mo Øt Jwøk.",
                    "ID": "45"
                },
                {
                    "text": "'Ba øtø mana näk dhee ena jï løø wï-piny beeye kiper dïlämme mo wø raŋ gïn wø cïp olämme bääte. 'Ba dïlämme moøgø beege wäät Dhadök, ni beege jø tuuŋ Libay na näk ojierø keerge ki man cige nyïm Wuuö Jwøk kuna tïnyge gø.»",
                    "ID": "46"
                },
                {
                    "text": "Køøre eni bär mar yi-kal arøme, ni jïte ki gööye ma dïpa, ni røm dööŋ yi gø, ni tïme thuwø na gööye ma dïpa. 'Ba gïn wø cïp olämme bääte ena nyïm Øt Jwøk. ",
                    "ID": "47"
                },
                {
                    "text": "Køøre eni aana kïth yi-øtø mana en nyïm mar Øt Jwøk, ni røm odhïŋ dhi øtø, ni tïme na gööye abïïc, ni røm dööŋ ec mar gø, ni tïme na gööye apaar kurŋween, ni bär mar dëër dhi øtø mana en nyïm løøi ki løøi beege gööye adäk adäk.",
                    "ID": "48"
                },
                {
                    "text": "'Ba bär mar yi-øtø mana en nyïm bee gööye ma pïërariiø, ni ö dööŋ yie ni näk gööye apaar kurciel. 'Ba da kwör tiel mo othørø mo etha maal ki ge, ni da gïï ma ariiø mo caala dïkweeye mo ocwöth piny dhee løøi ki løøi.",
                    "ID": "49"
                }
            ]
        },
        {
            "ID": "OT:EZK.41",
            "name": "Edhikiel 41",
            "text": [
                {
                    "text": "Køøre ŋatøgø aana kïth yi øt lam mana en kur keere na en wøk, ni røm odhïŋ deŋ dhi øtø løøi ki løøi, ni tïmge na gööye abïciel abïciel.",
                    "ID": "1"
                },
                {
                    "text": "'Ba dööŋ-ec mar dhi øtø manøgø bee gööye apaar, ni ö bär mar deŋ dhi øtø løøi ki løøi ni tïmge na gööye abïïc abïïc. Ni røm bär mar dï øtø manøgø bäre thuwø, ni tïme na gööye ma pïëraŋween, ni røm päl-ec mar dïëre ni tïme na gööye ma pïërariiø.",
                    "ID": "2"
                },
                {
                    "text": "Køøre ena døny yi-øtø mana en dïër ni røm odhïŋ deŋ dhi øtø løøi ki løøi, ni tïmge na gööye ariiø ariiø. 'Ba päl-ec mar dhi øtø bee gööye abïciel, ni ö bär mar deŋ dhi øtø løøi ki løøi ni tïme na gööye abïriiø abïriiø.",
                    "ID": "3"
                },
                {
                    "text": "Køøre eni bär mar dï øtø mana en dïër arøme, ni tïme na gööye ma pïërariiø, ni ö dööŋ yie ni näk gööye ma pïërariiø thuwø, ni røm ni tägi ka aŋuun øtø mana en wøk. Køøre ena köö jïra, ni «Kany beeye kanya en kur keere na pere leth døc.»",
                    "ID": "4"
                },
                {
                    "text": "Køøre eni odhïŋ dëër Øt Jwøk arøme, ni tïme na gööye abïciel. Ni røm yïthøtø bëët moa no ocielø ki deŋ Øt Jwøk, ni tïm päl-ec marge na gööye aŋween.",
                    "ID": "5"
                },
                {
                    "text": "'Ba yïth-uudi moøgø ogeerø na tëëŋe adäk, ni man nø ena bäät wati, ni bäät tëëŋŋö man nø, yie da yïth-uudi ma pïëradäk, ni peedhe moge owïrö ki deŋ dëër Øt Jwøk bäre na mo piem yïth-øtø moøgø. 'Ba peedhe moøgø kär tïïö no orep dëër Øt Jwøk.",
                    "ID": "6"
                },
                {
                    "text": "'Ba yïth-øtø moøgø ni en deŋ Øt Jwøk bäre yøø, dööŋö mar yïthge tägi ki mana en maal ni cäätha piny ni therø. Kiper yi jöö mana geer yïth-øtø manøgø ki gø otïïö ni wetø ki tietge ni cäätha maal ni døøŋŋø. Kiper manøgønø, kany wø näk mo dhaanhø etha maal, yïth-øtø tïmö ni reegø. 'Ba da kwör tiel mo othørø ki dï øtø mo etha maal ki yie, ni tägi ka tëëŋ øtø mana en piny këël mana këët tëëŋŋe moa en maal.",
                    "ID": "7"
                },
                {
                    "text": "Køøre Øt Jwøk ajooda ni tiere othørø ki kïte ki deŋŋe bäre, ni beeye kïte moa cuŋ yïth-øtø bääte, ni bär mar maal mar kanya thør beeye gööye abïciel, ni beeye bär mar athøra.",
                    "ID": "8"
                },
                {
                    "text": "'Ba dëër øtø ki jï wøk mar yïth-uudi, odhïŋ mare bee gööye abïïc. 'Ba kanya laac na en yïthakic deŋ yïth-øtø mo Øt Jwøk,",
                    "ID": "9"
                },
                {
                    "text": "ki yïth-øtø mo dïlämme, dööŋ yie bee gööye ma pïërariiø, ni beeye kany mo deŋ Øt Jwøk ee wïrö bäre.",
                    "ID": "10"
                },
                {
                    "text": "'Ba kaa ni laac enø, da dhøgi mo dønynya yïth øtø ki ge; dhøk maya ena jï løø wï-piny, ni ö maya ni en jï løø tier-piny. 'Ba kaa ni laac enø, dööŋ yie mar deŋŋe bäre bee gööye abïïc.",
                    "ID": "11"
                },
                {
                    "text": "'Ba da øtø mo ogeerø nyïm yi-kal mar Øt Jwøk ki jï løø kur pänh-cäŋ, mo dööŋ yie bee gööye ma pïërabïriiø. 'Ba odhïŋ dëër øtø manøgø ki deŋŋe bäre bee gööye abïïc, ni ö bärri mare mar piny ni näk gööye ma pïërabïŋween.",
                    "ID": "12"
                },
                {
                    "text": "Køøre eni Øt Jwøk arøme; ni joot bär mar piny mar gø na gööye ma dïpa, ni joot bär mar yi-kal mar Øt Jwøk ki dëër øtø maya na gööye ma dïpa thuwø.",
                    "ID": "13"
                },
                {
                    "text": "'Ba dööŋ-ec mar yi-kal mar Øt Jwøk ki jï løø kur tuul-cäŋ ki nyïm Øt Jwøk bäre, bee gööye ma dïpa.",
                    "ID": "14"
                },
                {
                    "text": "Køøre eni bär mar øtø mana en nyïm kal mar Øt Jwøk na en ŋää Øt Jwøk, arøme ni dwale ka uutjïëthe moa en deŋge, ni tïme na gööye ma dïpa. 'Ba øt lam mana en kur keere na en jï wøk, ki øt lam mana en dïër, ki yi-øtø mana en nyïm na dïët ki kal,",
                    "ID": "15"
                },
                {
                    "text": "këël ki  dhøk uudi ka awëërnyeŋŋi moa therø, ki uutjïëthe moa no owïrö ki deŋŋe kiper yïth-øtø moa näk tëëŋŋe adäk, ki jammi bëët moa en deŋŋe, ki were mo dhi øtø, orämmö ko opämi. 'Ba dëëre ki yie orämmö ko opämi ki mana täge ki piny këël dhøk awëërnyeŋŋi; këël awëërnyeŋŋi thuwø orämmö.",
                    "ID": "16"
                },
                {
                    "text": "'Ba yi Øt Jwøk bäre, ki mano täge ki piny këël maal,",
                    "ID": "17"
                },
                {
                    "text": "dëëre ogöönnö ki kït nyïïatwiet maal mo wø cwøl ni kirubëlli, ki kït jer twöe. Ni kït jer twöe ogöörö ni ena yïthakic kirubël aciel man nø. 'Ba kirubël man nø jïre da täärnyïm ariiø.",
                    "ID": "18"
                },
                {
                    "text": "Täärnyïm mana näk otïïö kaamar täärnyïm dhaanhø, odïëdö ki jï løø kït jaath twöö kurciel, ni ö täärnyïm mana näk otïïö kaamar täärnyïm ŋuu, ni dïëdi ki jï løø kït jaath twöö kurciel maya, ni geno göörö na enøgønø ki dëër Øt Jwøk bäre.",
                    "ID": "19"
                },
                {
                    "text": "'Ba ki mana täge ki piny këël maal bäät dhi øtø, kït nyïïatwiet maal mo wø cwøl ni kirubëlli ki kït jer twöe ogöör dëër øt lam mana en kur keere na en wøk.",
                    "ID": "20"
                },
                {
                    "text": "Øt lam mana en kur keere na en wøk, were moe otieŋø na dibal ma gïïŋŋe aŋween. Ni mana en dhi øt lam mana en kur keere na pere leth dïët ki maya.",
                    "ID": "21"
                },
                {
                    "text": "'Ba da gïn wø cïp jëëthe bääte ma mar jaath, mo bär mare mar maal bee gööye adäk, ni ö bär mar yïthakic deŋŋi moe ni näk gööye ariiø. 'Ba deŋŋi moe, ki yie, ki teegi moe beeye jaath bäre. Køøre ŋatøgø aköö jïra, ni «Manøgø beeye tharabëëta man wø en nyïm Wuuö Jwøk.»",
                    "ID": "22"
                },
                {
                    "text": "'Ba øt lam mana en kur keere na en wøk ki øt lam mana en kur keere na pere leth døc, dhøgi moge man nø okaa na ariiø.",
                    "ID": "23"
                },
                {
                    "text": "Ni dhøk man nø da thäge ariiø mo jabi ki gø.",
                    "ID": "24"
                },
                {
                    "text": "'Ba dhøk øt lam mana en kur keere na en wøk ogöörö ki kït nyïïatwiel maal man wø cwøl ni kirubël ki kït jer twöe kaawat moa no ogöörö dëër øtø, ni da jaath nyïm yi-øtø mana en nyïm mo orïïö maal.",
                    "ID": "25"
                },
                {
                    "text": "'Ba deŋ dhi øtø da awëërnyeŋŋi mo therø mo deŋge ogöörö ki kït jer twöe. Ni beeye deŋ øtø mo Øt Jwøk ki dhøk øtø moe.",
                    "ID": "26"
                }
            ]
        },
        {
            "ID": "OT:EZK.42",
            "name": "Edhikiel 42",
            "text": [
                {
                    "title": "Luum Yïth-Øtø Mo Dïlämme ",
                    "text": "Køøre ŋatøgø aana käle ki waŋjöö mana näk coonya yi-kal mana en jï wøk, ni kïth aani yïth-uudi moa näk raŋŋa rege ki yi-kal mar Øt Jwøk, ki yi-kal mana en jï wøk ki løø kur wïpiny.",
                    "ID": "1"
                },
                {
                    "text": "'Ba øtø manøgø dhøgi moe ena jï løø wï-piny, ni bär mare bee gööye ma dïpa, ni ö dööŋ yie ni näk gööye ma pïërabïïc.",
                    "ID": "2"
                },
                {
                    "text": "Øtø manøgø ogeerø na tëëŋŋe adäk, ni løøk aciel raŋŋa rege ki kanya laac na en yi-kal mana en dïër na näk dööŋ-ec mare gööye ma pïërariiø, ni løøk maya raŋŋa rege ki kanya laac yi-kal mana en wøk na näk opëënhnhö ki kïte.",
                    "ID": "3"
                },
                {
                    "text": "'Ba nyïm yïth-øtø da waŋjöö ki dïër mo dööŋ yie gööye apaar, ni bär mare gööye ma dïpa. 'Ba dhøk øtø manøgø ena jï løø wï-piny.",
                    "ID": "4"
                },
                {
                    "text": "'Ba yïth-øtø moa en tëëŋ øtø mar maal atïmö ni therø kiper kwör møøk atïmö rege na kwör wääth ni ba caal yïth-øtø moa en tëëŋ øtø mar piny ki dïër.",
                    "ID": "5"
                },
                {
                    "text": "'Ba yïth-øtø moa en dää tëëŋ øtø maal bäŋ cööthe jïge kaamar mo kal; kiper manøgønø, yïthge therø ni ba caal yïthøtø moa en piny ki moa en dïër.",
                    "ID": "6"
                },
                {
                    "text": "'Ba da kal mo ogeerø ki wøk ki deŋ yïth-øtø ki nyïm dï kal wøk, mo bär mare bee gööye ma pïërabïïc.",
                    "ID": "7"
                },
                {
                    "text": "'Ba yïth-øtø moa en jï løø kal mana en wøk, bär marge bee gööye ma pïërabïïc, ni ö moa en jï løø Øt Jwøk ni näk gööye ma dïpa.",
                    "ID": "8"
                },
                {
                    "text": "'Ba deŋ yïth-øtø moa en tëëŋŋö mar piny, ki jï løø kur tuul-cäŋ, da dhøk man dønyø ki yie kany wø ö dhaanhe ki dïkal wøk.",
                    "ID": "9"
                },
                {
                    "text": "'Ba ki jï løø tier-piny yïthakic yi-kal mana en wøk ki yi-kal mar Øt Jwøk, da yïth-øtø yie.",
                    "ID": "10"
                },
                {
                    "text": "'Ba yïth-øtø moøgø da waŋjöö yïthakicge kaamar yïth-øtø moa en jï løø wï-piny, ni bär marge ki dööŋ yïthge röömi. Ni uutjïëthe moa  en nyïmge röömi, ni dhøgi moge thuwø otïïö na teeŋ aciel kaamar moa en jï løø wï-piny.",
                    "ID": "11"
                },
                {
                    "text": "Ni yïth-øtø moøgø man nø da dhøk jïre, ni døny yïthge ni öö ka dhøk mana en buut dhi kal ki jï løø kur tuul-cäŋ.",
                    "ID": "12"
                },
                {
                    "text": "Køøre ŋatøgø aköö jïra, ni «Yïth-øtø moa en jï løø wï-piny ki moa en jï løø tier-piny na dïët ki kal mar øt Jwøk beege kiper dïlämme, ni beege kwör wø ö dïlämme mo wø ci nyïm Wuuö Jwøk noo camge muuce yïthge moa en kur keerge na perge leth døc. Geni, muuce moa en kur keerge na perge leth døc cïba piny kwörögø, ni beege muuce mo beel, ki muuce mo wëën raay, ki muuce mo wëën bääyö ki ge, kiper kaagø ena kur keere.",
                    "ID": "13"
                },
                {
                    "text": "Kany wø näk dïlämme geno døny kaagø ni en kur keere enø, ge ba duu wøk ŋää kal na abïïk tïïc moge kärge wii yi øtø, kiper abïïe moøgø ena kur keerge. Geni, abïïe moa näk moge dwøga dëëtge; køøre nø, ge ööa wøk baŋ jiy.»",
                    "ID": "14"
                },
                {
                    "text": "'Ba ŋatøgø kanya lønye ki røm øtø mana en dïër, aana käl wøk ki dhøk mana en jï løø kur tuul-cäŋ, ni røm deŋ kal bäre ki wøk.",
                    "ID": "15"
                },
                {
                    "text": "Eni jï kuna en løø kur tuul-cäŋ arøme ka athøra, ni tïme na gööye ma dïpe abïïc mo athøra.",
                    "ID": "16"
                },
                {
                    "text": "Ni røm jï løø kur wï-piny, ni tïme na gööye ma dïpe abïïc mo athøra.",
                    "ID": "17"
                },
                {
                    "text": "Ni røm jï løø kur tier-piny, ni tïme na gööye ma dïpe abïïc mo athøra.",
                    "ID": "18"
                },
                {
                    "text": "Køøre nyïme aløø jï løø kur pänh-cäŋ ni røm gø, ni tïme na gööye ma dïpe abïïc mo athøra.",
                    "ID": "19"
                },
                {
                    "text": "Kanyøgønø, ŋää kal arøme ki løøk moe moa na aŋween bëët, ni beeye kanya näk deŋŋe ocielø ki kal. 'Ba bär mare atïmö na gööye ma dïpe abïïc, ni tïm dööŋ yie na gööye ma dïpe abïïc. 'Ba kal manøgø pääŋŋa kanya näk ena kur keere na mar Jwøk ki kanya näk ba en kur keere.",
                    "ID": "20"
                }
            ]
        },
        {
            "ID": "OT:EZK.43",
            "name": "Edhikiel 43",
            "text": [
                {
                    "title": "Kanya Duu Ajiem Wuuö Jwøki Bäät Øt Jwøk ",
                    "text": "Køøre ŋatøgø aana kïth dhi kal mana en jï løø kur tuul-cäŋ,",
                    "ID": "1"
                },
                {
                    "text": "ni puta ajiem Jwø Icriel neen ni öö ki jï løø kur tuul-cäŋ. 'Ba dwøl mare lwör kaamar pïï mo thööth, ni wëëk piny rieny ka ajiem mare.",
                    "ID": "2"
                },
                {
                    "text": "'Ba gïnögø kanya nyoodhi jïra ki yi wïïa, atïmö ni caala mana nyooth jïra na neena kanya ö eni na Wuuö Jwøk na ö kuna raany pääny Jerucalem, ki mana nyooth jïra thuwø na neena kanya ena bäät Naam Kebar. 'Ba dëëra aputa leeŋ piny ni pädha ki bäp yia.",
                    "ID": "3"
                },
                {
                    "text": "Kanyøgø ajiem Wuuö Jwøk aduny yi Øt Jwøk ki dhøk mana en jï løø kur tuul-cäŋ.",
                    "ID": "4"
                },
                {
                    "text": "Køøre Jwïëc Wuuö Jwøk aana tïŋ maal ni kïth aani yi kal mana en dïër, ni ö ajiem Wuuö Jwøki ni pääŋ Øt Jwøk.",
                    "ID": "5"
                },
                {
                    "text": "'Ba kanya bëëde ni ŋatøgø cuŋŋö buuta, dwøl awïnynya ni cäänna aani ki yi Øt Jwøk,",
                    "ID": "6"
                },
                {
                    "text": "ni kööe, «Wär dhaanhø, man beeye kar wälu mara, ni beeye kany këëlla tieta yie. Kany beeye kany bëëda yie dï jø Icriel na bäre bäre. 'Ba jø dhi øt Icriel, ki nyeye moge, nyeŋŋa na en kur keere ba päätge kany këët ki käp marge ki man wø wøørge dëët kït nyeye moge moa no othøw.",
                    "ID": "7"
                },
                {
                    "text": "Kanya wara tïïcge dhøk uudi moge ni ena buut dhi øtø mara, ni tïïcge agööle moge ni ena buut agööla mara, naa pää kalli keere na en yïthakicwa ki geni, nyeŋŋa na en kur keere wø putge ka päät ki jap wø tïïcge na raac yia ki geni. Kiper manøgønø, gena raanynya ki køør gootø mara.",
                    "ID": "8"
                },
                {
                    "text": "'Ba ennø, bëët käp marge, ki man wø wøørge dëët kït nyeye moge moa no othøw, beerra man daakge ge nyïma; køøre nø, aano bëëdö dïge na bäre bäre.",
                    "ID": "9"
                },
                {
                    "text": "«'Ba kiperï nø, ï na wär dhaanhø, caan luum Øt Jwøk jï jø Icriel nee wïthge lääge ki raay moge. Beerra man cätge kiper gïna no ocïp piny kiper Øt Jwøk.",
                    "ID": "10"
                },
                {
                    "text": "'Ba ni näk mo wïthge lää ni caarge wïthge ki japa reyø na tïïcge bëët, yi jöö mana geer Øt Jwøk ki gø wär caanï jïge nee ŋäcge; ni beeye yi øt jöö mare mana jiiŋŋi ki gø, ki yi jöö mana tïïc dhøgi moe ki gø, ki  yi jöö bäre mana geeri ki gø, ki yi jöör bëëtö mare bäre ki ciik moe. Luup moøgø bëët wär göör piny nyïmge, nee yi jöö mana geer Øt Jwøk ki gø nee ŋäcge ni cääthge ki køør ciik moe.",
                    "ID": "11"
                },
                {
                    "text": "Man beeye ciik kiper Øt Jwøk: Ŋøøm moa en deŋ øtø bäre bäät kïdi, wär bëëde ni beeye kanya en kur keere døc na pere leth. Manøgø beeye ciik kiper Øt Jwøk. ",
                    "ID": "12"
                },
                {
                    "title": "Luum Gïn Wø Cïp Olämme Bääte",
                    "text": "«'Ba rumme mo gïn wø cïp olämme bääte na näk røm ka gööye mo cenø, mo bääte omëënnö ki kany ma kar lweedi aŋween, beege ii: Bär mar aŋaak mare bee gööyö aciel, ni ö dööŋ yie ni näk gööyö aciel thuwø, ni ö odhïŋ deŋŋe ni näk rumi aciel mar yïthakic lweedi. 'Ba rumme mo bëët bär mare beege ii:",
                    "ID": "13"
                },
                {
                    "text": "Ki mano täge ki ya aŋaak yïth ŋøøm këël yie mana en jï piny, bär mare bee gööye ariiø, ni ö dööŋ yie ni näk gööyö aciel; 'ba ki mano täge ki yie mana en dïër këël yie mana en maal, bär mar gääŋe bee gööye aŋween, ni ö dööŋ yie ni näk gööyö aciel.",
                    "ID": "14"
                },
                {
                    "text": "'Ba kar maac mar gïn wø cïp olämme bääte manøgø, bär mar gääŋe bee gööye aŋween, no otïïö ni deŋŋi moe aŋween, ni wïth deŋŋi moe moø na aŋween yøø, da gïï ma aŋween mo cuŋŋö bäätge mo caala tuŋi.",
                    "ID": "15"
                },
                {
                    "text": "'Ba kar maac manøgø bär mare mar dïëre bee gööye apaar kurriiø, ni ö dööŋ yie ni näk gööye apaar kurriiø thuwø.",
                    "ID": "16"
                },
                {
                    "text": "'Ba yie mana en bääte maal, deŋŋi moe otïïö na aŋween thuwø, ni bär mare bee gööye apaar kurŋween, ni ö dööŋ yie ni näk gööye apaar kurŋween thuwø. 'Ba odhïŋ deŋŋi moe bee thääŋ gööyö, ni ö dööŋ ec mar aŋaak mana en tiere ni näk gööyö aciel. 'Ba kwöra no othørø na kwör tiel man eth bäät gïn wø cïp olämme bääte manøgø ki gø, ena jï løø kur tuul-cäŋ.» ",
                    "ID": "17"
                },
                {
                    "title": "Jöö Mano Tïïc Gïn Wø Cïp Olämme Bääte Ni Waany Ki Gø",
                    "text": "Køøre ena cäŋ köö jïra, «Wär dhaanhø, a na Kwäärö Wuuö Jwøk, luum caana jïrï en kiper ciik mo olämme mo wø waaŋ bäre, ki rem mo wø ker bäät gïn wø cïp olämme bääte kanyo geeri, beege ii:",
                    "ID": "18"
                },
                {
                    "text": "Ï cïpö ki rwaath jï dïlämme no olämi mar wëën raay, ni beege jï jø tuuŋ Libay na käl dhi øt Dhadök, ni beege jø wø ö nyïm kany mo cään kuna tïnyge aani, a na Kwäärö Wuuö Jwøk.",
                    "ID": "19"
                },
                {
                    "text": "'Ba ïïni, wär lwötï ki rem rwaath ni gweelï gø bäät gïïa na aŋween na caal tuŋi na en bäät gïn wø cïp olämme bääte, ni gweellï gø ki deŋŋe bäre, niï tïïya gø ni waany, niï tïïya gø no okïdi.",
                    "ID": "20"
                },
                {
                    "text": "'Ba rwaath manøgø thuwø na näk olämi mar wëën raay diï kälö ni waaŋï gø kanya no ojierø na mar Øt Jwøk na näk kare bäär ki kanya en kur keere.",
                    "ID": "21"
                },
                {
                    "text": "«'Ba noo tïme na riet nïne, wärï cïpï ki nywø ateea mo bäŋ gïn jøøŋŋi dëëre ki man cïbi no olämi mar wëën raay, nee gïn wø cïp olämme bääte tïme ni waany, kaawat mana tïï ni waany ki ri rem rwaath.",
                    "ID": "22"
                },
                {
                    "text": "'Ba kanyo nø tïme ni waany nø, ï cïpö ki rwaath ki nywø røømmø mo bäŋ gïn jøøŋŋi dëëtge.",
                    "ID": "23"
                },
                {
                    "text": "Lääy moøgø cïbï nyïm Wuuö Jwøk, ni ö dïlämme ni kerge acäbö bäätge, ni cïpge ge jï Wuuö Jwøk no olämme mo wø waaŋ bäre.",
                    "ID": "24"
                },
                {
                    "text": "«'Ba ki yïth nïne abïriiø cooth, wärï cïpï ki nywø ateea na mar wëën raay, ni cïpï thuwø ki rwaath ki nywø røømmø mo bäŋ gïn jøøŋŋi dëëtge.",
                    "ID": "25"
                },
                {
                    "text": "'Ba ki yïth nïne abïriiø moøgø, gïn wø cïp olämme bääte tïïcge tïïö ni waany ko okïdi manøgø, nee bëëde ni tøŋ; ni beeye jöö man cïpge gø kur keere jï Jwøk.",
                    "ID": "26"
                },
                {
                    "text": "'Ba kanyo tïme na aŋuun nïne moøgø, ni caka bäc nïne, olämme mou mo wø waaŋ bäre, ko olämme mo wø duunni ki mëër, wär cïp dïlämme bäät gïn wø cïp olämme bääte. Køøre nø, u jïëa jïëö. Luummögø caana aani, a na Wuuö Jwøk.»",
                    "ID": "27"
                }
            ]
        },
        {
            "ID": "OT:EZK.44",
            "name": "Edhikiel 44",
            "text": [
                {
                    "title": "Ciik Kiper Tïïc Mano Tïïc Yi Øt Jwøk ",
                    "text": "Køøre ŋatøgø aana cäŋ dwøk dhi kal mana en wøk na en jï  løø kur tuul-cäŋ, ni beeye dhi kal mar Øt Jwøk bäre; 'ba dhi kal atïmö no odëëdö.",
                    "ID": "1"
                },
                {
                    "text": "Køøre Wuuö Jwøk aköö jïra, ni «Dhi kal man puta bëëtö no odëëdö ni ba jap, ni bäŋ dhaanhø mo dønyi ki yie këët, kiper Wuuö Jwøk, Jwø Icriel, onø dønyø ki yie. Kiper manøgønø, bëëde no odëëdö.",
                    "ID": "2"
                },
                {
                    "text": "'Ba bee dïbwödhi keere noo pï piny dhi gø kuna cäme nyïm Wuuö Jwøk. 'Ba eni dønyi ka dhøk mar yi-øtø mana en nyïm, ni duu wøk ki yi gø thuwø.»",
                    "ID": "3"
                },
                {
                    "text": "Køøre ŋatøgø aana käle ki dhi kal mana en jï løø wï-piny, ni kïth aani nyïm Øt Jwøk. 'Ba na lwïtha, ajiem Wuuö Jwøk aputa joot ni Øt Wuuö Jwøk ee pääŋö, ni puta dëëra leeŋ piny ni pädha ki bäp yia.",
                    "ID": "4"
                },
                {
                    "text": "Kanyøgø Wuuö Jwøk aköö jïra, «Wär dhaanhø, këël wïïï røk luup moi. Raŋï ki waŋï, ni cegï ïthï ki luup caana jïrï bëët ii kiper bëëtö mar Øt Wuuö Jwøk ki ciik moe; ni raŋŋï jiy døøc mo wø dunynyi ki mo wø døny wøk ki yi øt lam mana en kur keere ki man näk mo geno jïëö wala ge kär jïëö.",
                    "ID": "5"
                },
                {
                    "text": "Caanï jï jø Icriel ni wø bëëdö na jø ageem, ni man beeye luumma caan Kwäärö Wuuö Jwøki, ena köö, ‹Wui jø Icriel, wär yïthu thumge nø ki japa näk yia raac ki ge ni wø tïïyu!",
                    "ID": "6"
                },
                {
                    "text": "Uuni, japa näk yia raac ki ge bëët na tïïyu, bäätge acäŋu mëënnö ki mør, ni beeye ki mana kälu juurre moa path na näk kär daŋø ki yïth cwïnyge ki dëëtge ni kïthu ge yi øt lam mara na en kur keere, ni päätge øt lam mara kany wø cïpu ko olämme jïra, ni beege dwäle ki rem lääy, ni ö uuni ni raanynyu luumma tuuda.",
                    "ID": "7"
                },
                {
                    "text": "Uuni ki dëëtu, tïïc maru mana dou tïïö ki man gwøgu jammi 'moa na en kur keerge, käru tïïö; 'ba acïbu ceŋ jøøa path ni tïme ni tïïö geni yi øt lam mara na en kur keere.",
                    "ID": "8"
                },
                {
                    "text": "« ‹'Ba a na Kwäärö Wuuö Jwøk, luum caana jïïu bee en: Jøøa path, na näk kär daŋø ki yïth cwïnyge ki dëëtge, kär dee gø mo døny yi øtø mara na en kur keere, ni beege jøøa path bëët mo wø bëëdö dï jø Icriel.",
                    "ID": "9"
                },
                {
                    "text": "« ‹'Ba jø tuuŋ Libay moa tïïc karge ni bäär ki aani kanya ö jø Icrielli na wecge aani ni caathge køør kït gïï wø lamge, ajäla marge ojootge ki køør raay moge.",
                    "ID": "10"
                },
                {
                    "text": "Geni, ge poot bëëdö ni ge tïïö yi øtø mara na en kur keere, ni ge gwøga dhøk kal mo Øt Jwøk ni ge tïïö yïthge; ni ge ŋädö ki lääy mo wø cïp no olämme mo wø waaŋ bäre ki teeŋ olämme møga mo wø cïp jiyi; ni ge cuŋŋö nyïm jiy ni ge tïnynya geni.",
                    "ID": "11"
                },
                {
                    "text": "'Ba kiper mana tïnyge jiy ni ge ena nyïm kït gïï wø lamge, ni wëëkge jø Icriel päth yïth raay, ennø, aana kööŋ na adïëri ki man jääla geni ki køør japa reyø na tïïcge. Luummögø caana aani, a na Kwäärö Wuuö Jwøk.",
                    "ID": "12"
                },
                {
                    "text": "Geni, ge ba nyänh buuta kuna tïnyge aani ni gena dïlämme, ni ge ba nyänh buut jammi 'moa na en kur keerge ki buut olämme 'moa moa en kur keerge na perge leth døc. Geni, geno jïti ki lään wïc ki køør japa näk yia raac ki ge na tïïcge.",
                    "ID": "13"
                },
                {
                    "text": "'Ba aani, ge poot cïba bäät tïïe mo wø tïïc yi Øt Jwøk, ni wëëkge jammi bëët tïïc yi Øt Jwøk.",
                    "ID": "14"
                },
                {
                    "text": "« ‹'Ba dïlämme, ni beege jø tuuŋ Libay na käl ri dhi øt Dhadök, na wara tïïc tïïe na karge yi øt lam mara na en kur keere kanya bëët jø Icrielli naa ege wiiø, geno nyänh buuta kuna tïnyge aani, ni cuŋge nyïma ni cïpge ko olämme mo dwäle ki rem mo lääy. Luummögø caana aani, a na Kwäärö Wuuö Jwøk.",
                    "ID": "15"
                },
                {
                    "text": "Jøøgø keerge beege noo døny yi øt lam mara na en kur keere; ni beege keerge noo nyänh buut tharabëëta mara kuna tïnyge aani ni wëëkge jammi 'moa tïïc.",
                    "ID": "16"
                },
                {
                    "text": "« ‹'Ba kanyo wäro dunyge ki dhøk kal mana en dïër, wär rucge ka abïïk lïïna; kärge ruyö ka abïïk jïëc rööm kany wø näk mo ge tïïö dhøk kal mana en dïër wala yi Øt Jwøk.",
                    "ID": "17"
                },
                {
                    "text": "Geni, wïthge wär  mëënge ka abïïk lïïna ni runyge dëëtge ki libaae mo abïïk lïïna. Kärge ruyö ki teeŋ abïï mo wëëga dëëtge cöödö ki kwäk.",
                    "ID": "18"
                },
                {
                    "text": "'Ba kanyo wäro dønyge yi kal mana en wøk kany wø bëët jiyi yie, abïïk tïïc moa tïïge ki ge na en dëëtge wär kälge wøk ni wiige ge yïth-øtø moa en kur keerge, ni dwøkge abïïe moge dëëtge, nee bëët waany marge na en kur keere ba pööth bäät jiy møga ki køør abïïe moøke.",
                    "ID": "19"
                },
                {
                    "text": "« ‹'Ba geni wïthge kär lielge, ni ba wecge jïëcge nee piithge ni bäyö; 'ba jïër moge wär nyaarge ni ena dïër jaak.",
                    "ID": "20"
                },
                {
                    "text": "Ni bäŋe dïlämi mo mäthi ki køøŋø kany wø näk mo eni dunynya yi kal mana en dïër.",
                    "ID": "21"
                },
                {
                    "text": "Ni bäŋe gø mo nyöömmi ki cï thøø wala dhaagø mo opää ki cwøre; 'ba ge doo nywøma nyïïakuk Icriel moa näk dëët cwøw poot kucge ki määr dïlämme moa näk cwøwge othøw.",
                    "ID": "22"
                },
                {
                    "text": "Geni jiya wär pwönyge ki man ŋäcge gïn mo ena kur keere na mar Jwøk ki gïn mo ba en kur keere, ni ŋäcge gïn mo waany ki gïn mo ba waany.",
                    "ID": "23"
                },
                {
                    "text": "« ‹'Ba kany wø näk da pïëm mo tägö, dïlämme wär tïïge ni gena jø ŋøl luup, ni ŋølge luup ki køør ciik 'moa. Geni, ciik 'moa ki luup moa caana bëët kiper ajwöm mo wø wøør ki yi cwiir wär gwøkge, ni gwøkge cääŋŋe mo jwöm 'moa ni ena kur keerge.",
                    "ID": "24"
                },
                {
                    "text": "« ‹'Ba dïlämme kär dëëtge tïïcge ni ba waany ki man cige buut dhaanhø mo othøw; 'ba ni näk mo thøwa wänni, wala menni, wala wääde, wala nyaare, wala coki ma dïcwøø, wala coki ma dhaagø mo poot kär nywømø, løny jïre ki man ci buut gø ni tïm dëëre ni ba waany.",
                    "ID": "25"
                },
                {
                    "text": "'Ba ni näk mo dëëre ee cäŋ dwøk kare ni waany, manynya gø nee kure ki nïne abïriiø, ni ba ci baŋ tïïc yi Øt Jwøk.",
                    "ID": "26"
                },
                {
                    "text": "'Ba eni, dïcäŋo døny yi kal mana en dïër mar øt lam mana en kur keere ni cøøa baŋ tïïc yi øt lam manøgø, eni wär cïpe ko olämi mar wëën raay kiper dëëre. Luummögø caana aani, a na Kwäärö Wuuö Jwøk.",
                    "ID": "27"
                },
                {
                    "text": "« ‹'Ba kiper luum ŋöömö mana doo dööŋ jïge na marge, bee aani noo dööŋ jïge naa caala ŋöömö mana doo dööŋ na kurge. Kär geni mooyu ki ŋöömö yi ŋööm Icriel; aano dööŋ jïge naa caala ŋöömö mana doo dööŋ na kurge.",
                    "ID": "28"
                },
                {
                    "text": "Geno cämö ki beel mo wø cïp na muuce, ko olämme mo wø cïp na mo wëën raay ki mo wø cïp na mo wëën bääyö ki ge; ni ö jammi bëët moa näk ocïp kur keerge na 'moa dï Icriel ni tïmge na moge.",
                    "ID": "29"
                },
                {
                    "text": "Nyïïjenni moa beyø ki røk nyïëdi bëët mo wø kwøŋ ŋweelø, ki muuce moa beyø røk muuce mou bëët mo wø cïpu, tïmö na mo dïlämme. Ge wär mooyu ri kwön marra ra abäy mo wø kwøŋ ciek; køøre nø, gwïëth dunynya paac maru.",
                    "ID": "30"
                },
                {
                    "text": "Dïlämme kär cämö ki wenyø wala lääy mo thøwa eni keere, wala baga lääyi mør.",
                    "ID": "31"
                }
            ]
        },
        {
            "ID": "OT:EZK.45",
            "name": "Edhikiel 45",
            "text": [
                {
                    "title": "Luum Jöö Mano Pääŋ Ŋöömö Ki Gø ",
                    "text": "« ‹'Ba kanyo pääŋŋu ŋöömö ki køør ŋïïce mo wø tïïc na nyuuthe, løøk mør wär cïpu jï Wuuö Jwøk na kany mo ena kur keere, mo bär mare beeye gööye ma kume ma pïërariiø kurbïïc, ni dööŋ yie beeye gööye ma kume ma pïërariiø, ni ö yie bäre ni tïï nee bëëde ni ena kur keere na mar Wuuö Jwøk.",
                    "ID": "1"
                },
                {
                    "text": "'Ba ki yïth ŋøøpøgø, thääŋö mør mo bär mare gööye ma dïpe abïïc, ni dööŋ yie gööye ma dïpe abïïc thuwø, wär tïïyu ni kanya en kur keere na mar Wuuö Jwøk, ni ö deŋŋe kany mo jïtö ki gööye ma pïërabïïc ni wii ni ŋaam.",
                    "ID": "2"
                },
                {
                    "text": "'Ba røk ŋøøpa en kur keere wäru cäŋu rummö ki kany mo bär mare jïtö ki gööye ma kume ma pïërariiø kurbïïc ni dööŋ yie gööye ma kume apaar. 'Ba kaagø øt lam na en kur keere na pere leth otïmö ni ena yie.",
                    "ID": "3"
                },
                {
                    "text": "Ni ö ŋöömö manøgø ni tïme na kany mo ena kur keere kiper dïlämme,  ni bee jø wø tïïö øt lam mana en kur keere ni wø nyänh kany mo cään ki man tïnyge Wuuö Jwøk. Kaagø otïmö na kar uudi moge, ni bëëde no ocïp kur keere kiper øt lam mana en kur keere.",
                    "ID": "4"
                },
                {
                    "text": "'Ba ŋöömö mo bär mare jïtö ki gööye ma kume ma pïërariiø kurbïïc ni dööŋ yie gööye ma kume apaar, wär cïp jï jø tuuŋ Libay, ni beege jø wø tïïö yi øt Wuuö Jwøk, ni cïp na kurge man gëëtge yie ki uudi.",
                    "ID": "5"
                },
                {
                    "text": "« ‹'Ba uuni, wäru cïpu ki kany mo orømø ki man tïme na pääny, mo dööŋ yie gööye ma kume abïïc ni bär mare gööye ma pïërariiø kurbïïc, mo kïïö ki thääŋ ŋöömma en kur keere; ni tïme na mar dhi øt Icriel bäre.",
                    "ID": "6"
                },
                {
                    "text": "« ‹'Ba dïbwödhi, ŋøøm moa en buut nyeŋ keee løøi ki løøi na en deŋ ŋöömma en kur keere këël kanyo tïïc na pääny, otïmö na moe, ni beeye ki mano täge ki jï løø kur pänh-cäŋ ki pääny, këël mano këët bäät naama dwøŋ; ni cäŋ tägö ki jï løø kur tuul-cäŋ mar pääny, ni put këët keew mana en jï løø kur tuul-cäŋ. 'Ba waŋ keew mana en jï løø kur pänh-cäŋ ki waŋ keew mana en jï løø kur tuul-cäŋ dïët ki nyeŋ keee mo ŋöömö moo cïp jï wï tuuŋ man nø.",
                    "ID": "7"
                },
                {
                    "text": "Ŋøøm moøgø otïmö na kur dïbwödhi yi Icriel. 'Ba dïbwöthe 'moa, jiya ba thielge piny këët; 'ba ŋøøm ocïpge jï dhi øt Icriel ki køør wïth tuŋi moge.",
                    "ID": "8"
                },
                {
                    "text": "« ‹'Ba man bee luumma caan Kwäärö Wuuö Jwøki, ena köö: Wui, u na dïbwöthe mo Icriel, yïthu thumge nø ni weyu japa reyø ni wø tïïyu, ki thiel jiya piny, ni tïmu nou tïïya ŋøl ma kare, ki tïïc gïn ma adïëri, ni weyu jiya ki man riemu ge wøk ki yïth ŋøøm moge. Luummögø caana aani, a na Kwäärö Wuuö Jwøk.",
                    "ID": "9"
                },
                {
                    "text": "Tïïu ki rumme ma kare, ni bee rumi maru man wø cwøl ni iipa, ki rumi man wø cwøl ni baath.",
                    "ID": "10",
                    "comment":"Rumi mana cwøl ni iipa kanymør röömi ki caapiia."
                },
                {
                    "text": "'Ba iipa ki baath yïthge wär tïïc ni röömi. Baath yïthe apaar bee kömer, ni iipa yïthe apaar bee kömer; 'ba kömer wär tïme ni bee rumi marge bëët.",
                    "ID": "11"
                },
                {
                    "text": "'Ba rumi mana cwøl ni cekel, yie bee yïth rumme ma pïërariiø mar rumi man wø cwøl ni gëëra. Yïth rumme ma pïërariiø mar cekel, ki yïth rumme ma pïërariiø kurbïïc mar cekel, ki yïth rumme apaar kurbïïc mar cekel, noo dwali bëët, tïmö ni bee yi rumi aciel mar miina. ",
                    "ID": "12",
                    "comment":"Rumi mana cwøl ni cekel, peek mare caala peek mar thariipe aŋween."
                },
                {
                    "title": "Luum Muuce Moo Cïp Jï Dïbwödhi Kiper Ajwöm Moo Wøør",
                    "text": "« ‹'Ba man beeye ajwäk mana dou cïbö: Ki røk beek wø cwøl ni cïndë ki gäbci, wäru cïpu ki yi rumi aciel ki røk yïth rumme ma pïërabïciel moi nø, ni bee rumi man wø cwøl ni kömer.",
                    "ID": "13",
                    "comment":"Gäbci ki dha Araba cwøl na agarbu."
                },
                {
                    "text": "Maaw man wø cïpu bee rumi aciel ki røk yïth rumme mar dïpa man nø, ni bee rumi man wø cwøl ni köör, ni poot na kömer.",
                    "ID": "14"
                },
                {
                    "text": "Ni lwötu ki diel aciel ki røk dïpe ariiø moi nø ki yïth kwör kwaath mo Icriel. Ni gïïögø tïïc kaper muuce mo beel, ko olämme mo wø waaŋ bäre, ko olämme mo wø duunni ki mëër, nee tïïc no okïdi kiper jiy. Luummögø caana aani, a na Kwäärö Wuuö Jwøk.",
                    "ID": "15"
                },
                {
                    "text": "'Ba jiy bëët mo wø bëëdö yi ŋööm Icriel, ŋati man nø eno cïpi ki muuce moøgø jï dïbwödhi mar Icriel.",
                    "ID": "16"
                },
                {
                    "text": "Ni tïïc mano tïïc dïbwödhi mar Icriel kar ajwöma bee ki man pääŋ olämme mo wø waaŋ bäre, ki muuce mo beel, ki muuce mo kwøk nyïïomøki, ni bee kanyo päär dwääyi yie, ki yïth nïr jwöm, ki yïth nïr ajwöm moa no ocïp piny bëët ni wø wøør jø dhi øt Icriel. Eni olämme moo cïp opääŋŋe, ni bee olämme kiper wëën raay, ki muuce mo beel, ko olämme mo wø waaŋ bäre, ko olämme mo wø duunni ki mëër, nee ge tïïc no okïdi kiper dhi øt Icriel.› ",
                    "ID": "17"
                },
                {
                    "text": "«'Ba man beeye luumma caan Kwäärö Wuuö Jwøki, ena köö, ‹Noo tïme na dwääy mana dïkwøŋ yi cäŋ mana dïkwøŋ kiree, wärï lwötï ki rwaath mo bäŋ gïn jøøŋŋi dëëre, ni tïïyï kanya en kur keere ni waany ki gø.",
                    "ID": "18"
                },
                {
                    "text": "'Ba dïlämi wär lwöte ki rem rwaadhøgø, na näk olämi mar wëën raay, ni naaŋ gø deŋ dhi øt Jwøk, ki røk gøøde moa näk aŋween na en jï kuna da maal mar gïn wø cïp olämme bääte, ki ri deŋ dhi kal man wø døny yi kal mana en dïër ki gø.",
                    "ID": "19"
                },
                {
                    "text": "Ni cäŋï teeŋ gïnögø tïïyö thuwø ri bïriet nïne mo dwäänögø kiper jøøa tïïö ki raay mo ba kamge wala mo kucge, niï tïïya gø no okïdi kiper øt Jwøk.",
                    "ID": "20"
                },
                {
                    "text": "« ‹'Ba kany wø tïm nïr dwääy mana dïkwøŋ na apaar kurŋween, cäŋ Cäŋa Pööth Thøøe Yie wär wøørru ki nïne abïriiø. 'Ba ki yïth nïrögø wäru cämu ki møø mo ree bäŋ thømmø.",
                    "ID": "21"
                },
                {
                    "text": "Dïcäŋ manøgø kiree, dïbwödhi wär cïpe ki rwaath no olämi mar wëën raay kiper dëëre ki jiy bëët moa en yi ŋööm paac.",
                    "ID": "22"
                },
                {
                    "text": "Ki yïth nïrögø na abïriiø yøø mo ajwöma manøgø, ki yi cäŋ cooth, eni wär cïpe ki rwädhe abïriiø ki nyöök rööm abïriiø no olämme mo wø waaŋ bäre jï Wuuö Jwøk, ni cïpe thuwø ki nywø ateea no olämi mar wëën raay.",
                    "ID": "23"
                },
                {
                    "text": "Eni wär cïpe ki muuce mo beel ma yi rumi man wø cwøl ni iipa kiper rwaath man nø ki nywø røømmø man nø, ki maaw mo røm ka rumi man wø cwøl ni in kiper rumi man nø mar iipa.",
                    "ID": "24"
                },
                {
                    "text": "« ‹'Ba kiper ajwöma man wø tïïc ki nïne abïriiø ri bïriet dwäde ni nïr dwääy apaar kurbïïc, wär eni cïpe ko olämme kiper wëën raay, ko olämme mo wø waaŋ bäre, ki muuce mo beel ki mo mädhi.›",
                    "ID": "25"
                }
            ]
        },
        {
            "ID": "OT:EZK.46",
            "name": "Edhikiel 46",
            "text": [
                {
                    "title": "Jöö Man Wø Ö Dïbwödhi Noo Cïp Olämme Ki Gø ",
                    "text": "«'Ba man beeye luumma caan Kwäärö Wuuö Jwøki, ena köö, ni ‹Dhi kal mana en dïër na en jï løø kur tuul-cäŋ wär cïëgi ki yïth nïr tïïc moa na abïciel. 'Ba kanyo wäro tïme na cäŋ jwömö ki kanyo wäro päär dwääyi wär jap.",
                    "ID": "1"
                },
                {
                    "text": "'Ba dïbwödhi wär dunynye ki yi-øtø mana en nyïm mar øt-dhi-kal, ni cuŋŋe røk were moa en dï øtø. Ni ö olämme moe mo wø waaŋ bäre ko olämme moe mo wø duunni ki mëër ni cïpi ya dïlämme. Eni Jwøk wär wøøre dhi øtø kaace, køøre nø, eno døny wøk; 'ba dhi kal wär bëëde ni ba dëët këël abøøya.",
                    "ID": "2"
                },
                {
                    "text": "'Ba kany wø tïme na yïth cääŋŋe mo jwöm ki kany wø päär dwääyi, jø paac wär öge dhi øtø manøgø thuwø kuna wøørge Wuuö Jwøk.",
                    "ID": "3"
                },
                {
                    "text": "« ‹'Ba olämme mo wø waaŋ bäre ni wø käl dïbwödhi jï Wuuö Jwøk ki yïth cääŋŋe mo jwöm, wär tïmge na nyïïdïëk abïciel ki nywø røømmø aciel, ni beege lääy mo bäŋ gïn jøøŋŋi dëëtge.",
                    "ID": "4"
                },
                {
                    "text": "'Ba beel moo cïbe na aciel ki nywø røømmø, wär tïme na rumi aciel mo røm ka rumi man wø cwøl ni iipa; 'ba beel moo cïbe na aciel ki nyïïdïëk, wär cïbe ni moa näk løny jïre, ni cïbe na aciel ki maaw ma rumi aciel mo røm ka rumi man wø cwøl ni in kiper iipa man nø mar beel.",
                    "ID": "5",
                    "comment":"Rumi mana cwøl ni in kanymør röömi ki jalöön."
                },
                {
                    "text": "« ‹'Ba kanyo wäro päär dwääyi cooth, eni wär cïpe ki rwaath aciel, ki nyïïdïëk abïciel, ki nywø røømmø aciel, ni beege lääy mo bäŋ gïn jøøŋŋi dëëtge.",
                    "ID": "6"
                },
                {
                    "text": "Eni wär cïpe ki muuce mo beel ma yi iipa aciel ki rwaath aciel, ni cïpe ki beel ma yi iipa aciel ki nywø røømmø aciel, ni cïpe ki nyïïdïëk ki beel moa näk løny jïre, ni cïbe na aciel ki maaw ma yi in aciel kiper iipa man nø mar beel.",
                    "ID": "7"
                },
                {
                    "text": "'Ba kany wø ö dïbwödhi wø dunynye, eni wär dunynye ki dhøk mar yi-øtø mana en nyïm ni døø wøk ki yi gø thuwø.",
                    "ID": "8"
                },
                {
                    "text": "« ‹'Ba kany wø ö jø paaci nyïm Wuuö Jwøk kuna wøørge gø ki yïth nïr ajwöm moa no ocaanø, jiy bëët  mo wø dunynyi ki dhøk mana en jï løø wï-piny, wär dønyge wøk ki dhøk mana en jï løø tier-piny; 'ba jiy mo wø dunynyi ki dhøk mana en jï løø tierpiny wär dønyge wøk ki dhøk mana en jï løø wï-piny. Kär dee dhaanhø mo løk ŋääe nee døø wøk ki dhøk mana dunynye ki yie. 'Ba ŋati man nø wär døny wøk ki dhøk mana dïët ki nyïme.",
                    "ID": "9"
                },
                {
                    "text": "'Ba dïbwödhi wär bëëde dï jiy ni cäädhi ka geni, kany wø duny jiyi yi øtø ki kany wø døny jiyi wøk.",
                    "ID": "10"
                },
                {
                    "text": "« ‹'Ba kanyo wäro tïme na yïth cääŋŋe mo jwöm ki yïth nïr wödö moa no ocaanø, muuce mo beel moo cïp wär näk rumi aciel mar iipa mo cïp ka rwaath na aciel, ki beel mo iipa aciel mo cïp na aciel ka nywø røømmø, ni ö mo wø cïp na aciel ki nyïïdïëk ni cïbi ki køør moa näk løny jï ŋatøca, ni cïp na aciel ki maaw ma yi in aciel kiper iipa man nø mar beel.",
                    "ID": "11"
                },
                {
                    "text": "« ‹Kany wø näk dïbwödhi cïpö ko olämme ki met ec jï Wuuö Jwøk, ni bee olämi man wø waaŋ bäre wala olämme mo wø duunni ki mëër, dhi kal mana en jï løø kur tuul-cäŋ wär jap jïre. Eni olämi mare man wø waaŋ bäre wala olämme moe mo wø duunni ki mëër wär cïbe kaawat man wø tïïe ki yïth cääŋŋe mo jwöm, køøre eni wär døny wøk. 'Ba kanyo nø døny wøk, dhi kal wär cïëgi.",
                    "ID": "12"
                },
                {
                    "text": "« ‹'Ba ki yi cäŋ cooth, wäru cïpu ki nyidiel mo cwiine aciel mo bäŋ gïn jøøŋŋi dëëre, ni cïp no olämi man wø waaŋ bäre jï Wuuö Jwøk; ni cïpu ka amöölla cooth.",
                    "ID": "13"
                },
                {
                    "text": "Ka amöölla cooth thuwø, wäru cïpu ki muuce mo beel ma bïcier rumi mar iipa, ni cïpu na aciel ki dää rumi mar maaw mano en yi gïr røm man wø cwøl ni in; ni maaw manøgø beeye man jääp ki møø. Manøgø beeye ciik mo bëëdö na bäre bäre na man cïp muuce mo beel ki gø jï Wuuö Jwøk.",
                    "ID": "14"
                },
                {
                    "text": "Ni manøgø beeye jöö man wø cïpge nyidiel ki gø, ki muuce mo beel ki maaw, ni cïp ka amöölla cooth kiper olämme mo wø waaŋ bäre.› ",
                    "ID": "15"
                },
                {
                    "title": "Jöö Man Cïp Ŋøøm Ki Gø Jï Ŋat Mør",
                    "text": "«'Ba man beeye luumma caan Kwäärö Wuuö Jwøki, ena köö, ‹Ni näk dïbwödhi thäk ŋøøm moe cïbe cïbö jï wääde aciel røk wääte, ŋøøm moøgø tïmö na mo nyïïkwaaye; dööŋ jïge na thööŋge.",
                    "ID": "16"
                },
                {
                    "text": "'Ba ni näk mo thäk ŋøøm moe cïbe na muuy jï ŋat tïïc aciel mare røk jø tïïc moe, ŋat tïïc manøgø ŋøøm moøgø wär bëëde jïre këël kanyo tïme na cwiir mar dwøk jammi; køøre nø, døøa jï kwääye. Eni na dïbwödhi, ŋøøm moe dööŋŋa jï wääte keerge; dööŋ jïge na moge.",
                    "ID": "17"
                },
                {
                    "text": "'Ba dïbwödhi kär dee ŋøøm mo käle kälö baŋ jiy, ni ba rïëm jiy wøk yïth ŋøøm moge. 'Ba beeye ŋøøpe keere noo cïbe jï wääte, nee jiya bëëtge ni bäŋ ŋat mo käl ŋøøm moge wøk ceŋge.› » ",
                    "ID": "18"
                },
                {
                    "title": "Luum Këënne Moa No Otïïö Øt Jwøk",
                    "text": "Køøre ŋatøgø aana käle ki dhi øtø mana en deŋ dhi kal ni wëëk aani døny yïth-øtø moa en kur keerge na en jï løø wï-piny, ni beeye yïth-øtø mo dïlämme; ni nyooth kany mør jïra mo ena ya aŋuun øtø ki jï løø kur pänh-cäŋ.",
                    "ID": "19"
                },
                {
                    "text": "Køøre ena köö jïra, ni «Kany beeye kany wø ö dïlämme wø thaalge rïŋ olämme yie, ni beege olämme mo wø wëën bääyö ki ge ki mo wø wëën raay ki ge, ni beeye kany thaalge muuce mo beel yie, ni ge mäna gø ki man kïthi yi kal mana en wøk, nee bëët waany marge na en kur keere nee ba pööth dëët jiy.»",
                    "ID": "20"
                },
                {
                    "text": "Køøre eni aana kïth yi kal mana en wøk, ni kïth aani yïth gøøde moa na aŋween. 'Ba yïth gøøde moø na aŋween yøø, aana jïtö yi gøøt man nø ka agur.",
                    "ID": "21"
                },
                {
                    "text": "Na agure moøgø ni en yïth gøøde moø na aŋween yøø, bär mar  man nø bee gööye ma pïëraŋween, ni ö dööŋ yie ni näk gööye ma pïëradäk. 'Ba agure moø ni en yïth gøøde mo kal manøgø enø, yïthge dïët.",
                    "ID": "22"
                },
                {
                    "text": "'Ba yïth agure moø na aŋween yøø ki deŋge bëët da këënne mo ocaamø ki kïte.",
                    "ID": "23"
                },
                {
                    "text": "Køøre ena köö jïra, ni «Moi beege kwör thaal mo jø wø tïïö øt Jwøk, ni beege kwör wø thaalge olämme yïthge mo wø cïp jiyi.»",
                    "ID": "24"
                }
            ]
        },
        {
            "ID": "OT:EZK.47",
            "name": "Edhikiel 47",
            "text": [
                {
                    "title": "Luum Naam Mana Cööt Ki Tier Øt Jwøk ",
                    "text": "Køøre nyïïatwiel maal aana cäŋ dwøk dhi Øt Jwøk, ni jïta ki pïï mo kwönna wøk ki tier dhi øtø mar Øt Jwøk, ni kwöta jï løø kur tuul-cäŋ; kiper Øt Jwøk nyïme ena jï løø kur tuul-cäŋ. 'Ba pïï kwönni ka jï løø bäät cwïïc mar Øt Jwøk, ni beeye ki jï løø tier-piny ki gïn wø cïp olämme bääte.",
                    "ID": "1"
                },
                {
                    "text": "Køøre eni aana duu wøk ki dhi kal mana en jï løø wï-piny, ni käl aani ki töök kal wøk ki jï løø dhi kal mar wøk mana en jï løø kur tuul-cäŋ, ni puta pïï joot ni kwönnö ki jï løø tier-piny.",
                    "ID": "2"
                },
                {
                    "text": "'Ba kanya ö ŋatøgø na aa jï løø kur tuul-cäŋ ni käära thøør røm ki cere, ena rummö ki gööye ma kuma bäät ageel naamøgø; køøre aana wëëk ŋøl naam kany mo päŋ mare ena käät-oguudi.",
                    "ID": "3"
                },
                {
                    "text": "Køøre ena cäŋ rummö ki gööye møøk ma kuma bäät ageel naamøgø, ni cäŋ aani wëëk ŋutö ki kany mo päŋ mare ena wï-cuŋ. Køøre ena cäŋ rummö ki gööye møøk ma kuma, ni cäŋ aani wëëk ŋutö ki kany mo päŋ mare ena pier.",
                    "ID": "4"
                },
                {
                    "text": "Køøre ena cäŋ rummö ki gööye møøk ma kuma, 'ba kaace atïmö ni ba løny ki ŋøl jïra; kiper naam päŋ døc ni rømi ka kwaaŋ keere, ni bäŋ dhaanhø mo løny jïre ki man ŋøl gø ki piny.",
                    "ID": "5"
                },
                {
                    "text": "Køøre eni aana pëënynye ni kööe, ni «?Wär dhaanhø, gïn nëënö jïrï?» Køøre eni aana cäŋ dwøk bäät ageela.",
                    "ID": "6"
                },
                {
                    "text": "'Ba kanya pïïa kaace, aana jïtö ki jenni mo thööth døc bäät ageela løøi ki løøi.",
                    "ID": "7"
                },
                {
                    "text": "Køøre ena köö jïra, ni «Naam man kwöta jï løø kur tuul-cäŋ ni kwöta yi goor Naam Jördan ni wø cwøl na Araaba, këël mano päth yi Naam Acäbö. 'Ba kanyo päth yi Naam Acäbö kunece, pï Naam Acäbö døøa karge ni met.",
                    "ID": "8"
                },
                {
                    "text": "'Ba naam man kanyo kwöt yie, gïïa näk rege da jwïëy ge bëëdö ni ge kwøw, ni ö Naam Acäbö ni jïte ki rec mo thööth, kiper naam man kwöta yie, ni tïïc pï acäbö ni met. Kiper manøgønø, naam man kany wø kwöt yie jaak, jammi bëët ge bëëdö ni kwøw.",
                    "ID": "9"
                },
                {
                    "text": "Dïbïth rec geno cuŋŋi bäät ageel Naam Acäbö man; ki mano täge Ayn-Gadi këël Ayn-Eglam otïmö ni da kwör ma ajääpi di mää yïthge. Otïmö ni da teeŋ rec mo thööth mo di joodø yie kaawat mo wø joot yi naama dwøŋ.",
                    "ID": "10"
                },
                {
                    "text": "'Ba kwöra thec, ki pulli, tïmö ni ba døø karge ni met, kiper ge bëëdö na kany joot acäbö yïthge.",
                    "ID": "11"
                },
                {
                    "text": "'Ba wïth jenni ma teeŋi mo kännö ki nyïëdi geno tuy bäät ageel naamøgø løøi ki løøi. 'Ba bøøge moge obëëdö ni ba tal, ni bäŋe kany mo ge kääŋö yie ki man ŋweelge ki nyïëdi. Geno bëëdö ni ge ŋweel ki nyïëdi ki yïth dwäde cooth kiper pïï mo wø kwöt baŋge ki tier Øt Lam mana en kur keere. Nyïëdi moge okunynyi kiper cam, ni ö bøøge moge ni kunyge kiper køny täwe.» ",
                    "ID": "12"
                },
                {
                    "title": "Luum Nyeŋ Keee Mo Ŋøøm Moo Pääŋŋi",
                    "text": "'Ba man beeye luumma caan Kwäärö Wuuö Jwøki, ena köö, ni «Moi beege nyeŋ keee mo ŋöömö mano pääŋŋu yïthakiyu, ni bee u wïth tuŋi mo Icriel moa näk apaar kurriiø; 'ba tuuŋ Jocep wär mooyu ki thäk ŋøøm ariiø.",
                    "ID": "13"
                },
                {
                    "text": "'Ba ŋøøm wäru pääŋŋu ni dïët jïge bëët. Kiper aano nø kööŋ ki man cïba ŋöömö manøgø jï kwäyu. Ŋöömö manøgø dööŋ jïïu na maru.",
                    "ID": "14"
                },
                {
                    "text": "«'Ba waŋ keew mar ŋöömö manøgø bee en: Ki jï løø wï-piny, tägö ki bäät naama dwøŋ ni døøe ki waŋjöör Ëthlön,  ni cør Lïbö-Amath, ni pööth Cidat,",
                    "ID": "15"
                },
                {
                    "text": "ki Bërötha, ki Cibiram, ni beeye waŋ keew mana en yïthakic Damacka ka Amath, ni put pööth Adher-Atikön na en waŋ keew mar Awran.",
                    "ID": "16"
                },
                {
                    "text": "'Ba keew manøgø täga bäät naama dwøŋ këël mano këët Adhar-Enan, ni rwöbe ka thääŋ Damacka kuna en jï løø wï-piny ki thääŋ Amath kuna en jï løø wï-piny. Manøgø beeye keew mare ki jï løø wï-piny.",
                    "ID": "17"
                },
                {
                    "text": "«'Ba waŋ keew mar ŋöömö manøgø ki jï løø kur tuul-cäŋ cøra yïthakic Awran ki Damacka, ni put døø ki yi naam Jördan yïthakic Gelät ki ŋööm Icriel, këël mano këët bäät Naam Acäbö, ni pïïe Tamar. Manøgø beeye keew mare ki jï løø kur tuul-cäŋ.",
                    "ID": "18"
                },
                {
                    "text": "«'Ba keew mar ŋöömö manøgø ki jï løø tier-piny täga Tamar këël mano pïïe yïth näm mo Meriba-Kadëc, ni cøra waŋ naam Ijep këël naama dwøŋ. Manøgø beeye keew mare ki jï løø tier-piny.",
                    "ID": "19"
                },
                {
                    "text": "«'Ba keew mar ŋöömö manøgø ki jï løø kur pänh-cäŋ beeye bäät naama dwøŋ, ni tägi ka paaba en jï løø tierpiny këël mano pïïe jï løø wï-piny kany mo raŋŋa rege ki Libö-Amath. Manøgø beeye keew mare mana en jï løø kur pänh-cäŋ.",
                    "ID": "20"
                },
                {
                    "text": "«Ŋöömö manøgø wär pääŋŋu yïthakiyu ki køør wïth tuŋi mou, u na jø Icriel.",
                    "ID": "21"
                },
                {
                    "text": "Wär pääŋŋu yïthakiyu ki køør ŋïïce mo wø tïïc na nyuuthe, ni bee u bëët ki jøøa path moa en dïïu na näk jïge da obwöre. Wäru cädu kiper jøøa path ni raŋŋu ge kaamar jiy mo nywøla jø Icrielli. Ge wär jïtge ki kurge ri ŋöömö manøgø yïthakic tuŋi mo jø Icriel.",
                    "ID": "22"
                },
                {
                    "text": "Ŋata path man nø doo jïtö ki kure ri ŋöömö manøgø yïthakic tuuŋ mana en yie dï jø Icriel.» Luummögø caana Kwäärö Wuuö Jwøki.",
                    "ID": "23"
                }
            ]
        },
        {
            "ID": "OT:EZK.48",
            "name": "Edhikiel 48",
            "text": [
                {
                    "title": "Jöö Mano Pääŋ Ŋöömö Ki Gø Jï Wïth Tuŋi Mo Icriel ",
                    "text": "«'Ba moi beege nyeŋ mo wïth tuŋi mo jø Icriel ki jöö mano pääŋge ŋöömö ki gø: Ki mano täge ki jï løø kur wï-piny ki deŋ jöö mar Ëthlön mano ci Lïbö-Amath, këël mano këët Adhar-Enan waŋ keew ki Damacka, ni put døø ki jï løø wï-piny ki deŋ Amath, ni beeye ki mano täge ki jï løø kur tuul-cäŋ këël jï løø kur pänh-cäŋ, beeye ŋöömö mano cïp jï jø tuuŋ Daan na kurge.",
                    "ID": "1"
                },
                {
                    "text": "«'Ba jø tuuŋ Acer, løøk aciel mana kïïö ki ŋööm jø tuuŋ Daan wär cïp jïge na kurge, ni beeye ki mano täge ki jï løø kur tuul-cäŋ këël mano këët jï løø kur pänh-cäŋ.",
                    "ID": "2"
                },
                {
                    "text": "«'Ba jø tuuŋ Naptali, løøk aciel mana kïïö ki ŋööm jø tuuŋ Acer wär cïp jïge na kurge, ni beeye ki mano täge ki jï løø kur tuul-cäŋ këël mano këët jï løø kur pänh-cäŋ.",
                    "ID": "3"
                },
                {
                    "text": "«'Ba jø tuuŋ Maneeca, løøk aciel mana kïïö ki ŋööm jø tuuŋ Naptali wär cïp jïge na kurge, ni beeye ki mano täge ki jï løø kur tuul-cäŋ këël mano këët jï løø kur pänh-cäŋ.",
                    "ID": "4"
                },
                {
                    "text": "«'Ba jø tuuŋ Ipariem, løøk aciel mana kïïö ki ŋööm jø tuuŋ Maneeca wär cïp jïge na kurge, ni beeye ki mano täge ki jï løø kur tuul-cäŋ këël mano këët jï løø kur pänh-cäŋ.",
                    "ID": "5"
                },
                {
                    "text": "«'Ba jø tuuŋ Ruben, løøk aciel mana kïïö ki ŋööm jø tuuŋ Ipariem wär cïp jïge na kurge, ni beeye ki mano täge ki jï løø kur tuul-cäŋ këël mano këët jï løø kur pänh-cäŋ.",
                    "ID": "6"
                },
                {
                    "text": "«'Ba jø tuuŋ Juuda, løøk aciel mana kïïö ki ŋööm jø tuuŋ Ruben wär cïp jïge na kurge, ni beeye ki mano täge ki jï løø kur tuul-cäŋ këël mano këët jï løø kur pänh-cäŋ.",
                    "ID": "7"
                },
                {
                    "text": "«'Ba ŋöömö mana kïïö ki ŋööm jø tuuŋ Juuda, ki mano täge ki jï løø kur tuul-cäŋ këël mano këët jï løø kur pänh-cäŋ, beeye ŋöömö mano cïbu kur keere na mar Jwøk. 'Ba dööŋ yie wär tïme na gööye ma kume ma pïërariiø ka abïïc, ni bär mare ki mano täge ki jï løø kur tuul-cäŋ këël mano këët jï løø  kur pänh-cäŋ dïët ki ŋöömö mano cïp jï jø wï tuuŋ man nø. 'Ba Øt Lam mana en kur keere wär tïme ni ena dïëre.",
                    "ID": "8"
                },
                {
                    "text": "«'Ba thääŋ ŋöömö manøgø nou cïbu kur keere na mar Wuuö Jwøk enø, bär mare wär tïme na gööye ma kume ma pïërariiø ka abïïc, ni ö dööŋ yie ni tïme na gööye ma kume apaar;",
                    "ID": "9"
                },
                {
                    "text": "ni beeye ŋöömö mana en kur keere mano cïp jï dïlämme na kurge. 'Ba bär mare ki jï løø wï-piny wär tïme na gööye ma kume ma pïërariiø ka abïïc, ni ö dööŋ yie ki jï løø kur pänh-cäŋ ni tïme na gööye ma kume apaar. 'Ba dööŋ yie ki jï løø kur tuul-cäŋ wär tïme na gööye ma kume apaar, ni ö bärri mare ki jï løø tier-piny ni tïme na gööye ma kume ma pïërariiø ka abïïc. 'Ba Øt Lam mana en kur keere na näk mar Wuuö Jwøk wär tïme ni ena dïëre.",
                    "ID": "10"
                },
                {
                    "text": "'Ba ŋöömö manøgø otïmö ni beeye kany bëët dïlämme yie moa näk dëëtge ege cïp kur keerge na mo Wuuö Jwøk, ni beege nyïïkwaac Dhadök, jøøa näk dëëtge ege cïbö na kare ki man tïnyge aani, ni ge kär gaa wøk keda mana tïïc jø tuuŋ Libay kanya ö jø Icrielli na gaage wøk.",
                    "ID": "11"
                },
                {
                    "text": "Ŋöömö manøgø otïmö na muuy mana pere leth mano cïp jïge na kurge ki ri ŋöömö mana en kur keere, ni beeye ŋöömma en kur keere na pere leth døc na kïïö ki ŋööm jø tuuŋ Libay.",
                    "ID": "12"
                },
                {
                    "text": "«'Ba deŋ ŋöömö mar dïlämme, jø tuuŋ Libay ge di mooø yie ki ŋöömö mo bär mare beeye gööye ma kume ma pïërariiø ka abïïc, ni ö päl yie ni tïme na gööye ma kume apaar. 'Ba bär mare bäre wär tïme na gööye ma kume ma pïërariiø ka abïïc, ni ö dööŋ yie ni tïme na gööye ma kume apaar.",
                    "ID": "13"
                },
                {
                    "text": "'Ba ŋöömö manøgø kär gathge wala ki man wiilge gø. Ŋöömö manøgø beeye ŋöömö mana pere letha eni ki ri ŋööm Icriel bäre, ni ba beer ki man wëëgi dhaanhø mør, kiper ena ŋöömö mo ocïp kur keere jï Wuuö Jwøk.",
                    "ID": "14"
                },
                {
                    "text": "«'Ba thääŋ ŋöömö mano dööŋ wøk ri ŋöömmögø, dööŋ yie wär tïme na gööye ma kume abïïc, ni ö bärri mare ni tïme na kume ma pïërariiø ka abïïc, ni beeye ŋöömö mano ö päänynyi noo køny ree ki gø na kany geer uudi yie ki kar kwaath; ni ö päänynyi ni tïme ni ena dïëre.",
                    "ID": "15"
                },
                {
                    "text": "'Ba rumme mo deŋ ŋöömmögø wär tïmge ni beege ii: Deŋŋe mana en jï løø wï-piny wär tïme na gööye ma kume aŋween ki dïpe abïïc, ni ö deŋŋe mana en jï løø tier-piny ni tïme na kume aŋween ki dïpe abïïc, ni ö deŋŋe mana en jï løø kur tuul-cäŋ ni tïme na kume aŋween ki dïpe abïïc, ni ö deŋŋe mana en jï løø pänh-cäŋ ni tïme na kume aŋween ki dïpe abïïc thuwø.",
                    "ID": "16"
                },
                {
                    "text": "'Ba kar kwaath kiper jø pääny, rumme mo deŋŋe ki jï løø wï-piny wär tïme na gööye ma dïpe ariiø ki pïërabïïc, ni ö deŋŋe mana en jï løø tier-piny ni tïme na gööye ma dïpe ariiø ki pïërabïïc, ni ö deŋŋe mana en jï løø kur tuul-cäŋ ni tïme na gööye ma dïpe ariiø ki pïërabïïc, ni ö deŋŋe mana en jï løø kur pänh-cäŋ ni tïme na gööye ma dïpe ariiø ki pïërabïïc thuwø.",
                    "ID": "17"
                },
                {
                    "text": "'Ba ŋöömö mano dööŋ wøk ki deŋ ŋöömö mana en kur keere, bär mar deŋŋe ki jï løø kur tuul-cäŋ wär tïme na gööye ma kume apaar, ni ö bär mar deŋŋe mana en jï løø kur pänh-cäŋ ni tïme na gööye ma kume apaar thuwø; ni ö jammi mo wø ciek yie ni tïmge na cam kiper jø wø tïïö yi pääny.",
                    "ID": "18"
                },
                {
                    "text": "'Ba jiy moo ööi ki pääny noo puur gø wär tïmge ni beege jiy mo käla røk tuŋi bëët mo Icriel.",
                    "ID": "19"
                },
                {
                    "text": "Ŋöömö manøgø bäre na cïp kur keere beeye ŋöömö ma deŋŋe aŋween; 'ba bär mar yïthakic deŋŋi moe wär tïme na gööye ma kume ma pïërariiø ka abïïc. Ni manøgø beeye thääŋ ŋöömö mana cïp na mar Jwøk, ge ki ŋööm pääny bäre.",
                    "ID": "20"
                },
                {
                    "text": "«'Ba ŋöömö mano dööŋ wøk na aŋuudi ki deŋ ŋöömma en kur keere ki ŋööm pääny, wär tïme ni beeye mar dïbwödhi mar paac. Ni ö bär mare ni tïme na gööye ma kume ma pïërariiø  ka abïïc, ni beeye ki mano täge ki jï løø kur tuul-cäŋ mar ŋøøpa en kur keere këël mano cør keew mana coony jï løø kur tuul-cäŋ, ni cäŋ tägö ki jï løø kur pänh-cäŋ këël mano cør keew mana coony jï løø kur pänh-cäŋ, ni kïïö ka ŋøøm mo wïth tuŋi mo jø Icriel; ni bär mare ki jï løø kur pänh-cäŋ thuwø poot na gööye ma kume ma pïërariiø ka abïïc. 'Ba ŋöömö manøgø wär tïme ni beeye mar dïbwödhi mar paac, ni ö ŋöömma en kur keere ki Øt Lam mana en kur keere ni tïme ni ena dïëre.",
                    "ID": "21"
                },
                {
                    "text": "Kiper manøgønø, ŋööm jø tuuŋ Libay ki ŋööm pääny otïmö ni ena dï ŋöömö mar dïbwödhi mar paac. 'Ba ŋöömö manøgø na mar dïbwödhi mar paac enø, otïmö ni ena yïthakic ŋööm jø tuuŋ Juuda ki ŋööm jø tuuŋ Benjamen.",
                    "ID": "22"
                },
                {
                    "text": "«'Ba jø wïth tuŋi møga, ŋöömö marge wär cïp jïge na ennønø: Jø tuuŋ Benjamen løøk aciel wär cïp jïge na kurge, ni beeye ki mano täge ki jï løø kur tuul-cäŋ këël mano këët jï løø kur pänh-cäŋ.",
                    "ID": "23"
                },
                {
                    "text": "«'Ba jø tuuŋ Cimien, løøk aciel mana kïïö ki ŋööm jø tuuŋ Benjamen, wär cïp jïge na kurge, ni beeye ki mano täge ki jï løø kur tuul-cäŋ këël mano këët jï løø kur pänh-cäŋ.",
                    "ID": "24"
                },
                {
                    "text": "«'Ba jø tuuŋ Icakar, løøk aciel mana kïïö ki ŋööm jø tuuŋ Cimien, wär cïp jïge na kurge, ni beeye ki mano täge ki jï løø kur tuul-cäŋ këël mano këët jï løø kur pänh-cäŋ.",
                    "ID": "25"
                },
                {
                    "text": "«'Ba jø tuuŋ Dhebulan, løøk aciel mana kïïö ki ŋööm jø tuuŋ Icakar, wär cïp jïge na kurge, ni beeye ki mano täge ki jï løø kur tuul-cäŋ këël mano këët jï løø kur pänh-cäŋ.",
                    "ID": "26"
                },
                {
                    "text": "«'Ba jø tuuŋ Gaat, løøk aciel mana kïïö ki ŋööm jø tuuŋ Dhebulan, wär cïp jïge na kurge, ni beeye ki mano täge ki jï løø kur tuul-cäŋ këël mano këët jï løø kur pänh-cäŋ.",
                    "ID": "27"
                },
                {
                    "text": "«'Ba ŋööm jø tuuŋ Gaat ki jï løø tier-piny, tägi ka Tamar këël mana këët naam Meriba-Kadëc, ni put cør waŋ naam Ijep, këël mana pïïe bäät naama dwøŋ.",
                    "ID": "28"
                },
                {
                    "text": "«Manøgø beeye ŋöömö mano pääŋŋï jï wïth tuŋi mo Icriel ki køør ŋïïce mo wø tïïc na nyuuthe nee dööŋe jïge na moge; ni kwörögø bëët beege kwöro pïï jï jø tuuŋ man nø na kurge. Luummögø caana aani, a na Kwäärö Wuuö Jwøk.",
                    "ID": "29"
                },
                {
                    "text": "«'Ba dhøgi mo kiir mar pääny wär pääŋŋï na ennønø: Deŋŋi mo kiir moa näk aŋween na näk yïthakicge da rumme ma kume aŋween ki dïpe abïïc,",
                    "ID": "30"
                },
                {
                    "text": "dhøk kiir moa en yïthge wär cak ki nyeŋ wïth tuŋi mo jø Icriel. Dhøgi adäk moa en deŋ kiir mana en jï løø wï-piny wär tïme ni bee dhi kiir mar Ruben, ki dhi kiir mar Juuda, ki dhi kiir mar Libay.",
                    "ID": "31"
                },
                {
                    "text": "«'Ba deŋ kiir mana en jï løø kur tuul-cäŋ, na näk bär mare rumme ma gööye ma kume aŋween ki dïpe abïïc, dhøgi adäk moa en yie wär tïme ni bee dhi kiir mar Jocep, ki dhi kiir mar Benjamen, ki dhi kiir mar Daan.",
                    "ID": "32"
                },
                {
                    "text": "«'Ba deŋ kiir mana en jï løø tier-piny, na näk bär mare rumme ma gööye ma kume aŋween ki dïpe abïïc, dhøgi adäk moa en yie wär tïme ni bee dhi kiir mar Cimien, ki dhi kiir mar Icakar, ki dhi kiir mar Dhebulan.",
                    "ID": "33"
                },
                {
                    "text": "«'Ba deŋ kiir mana en jï løø kur pänh-cäŋ, na näk bär mare rumme ma gööye ma kume aŋween ki dïpe abïïc, dhøgi adäk moa en yie wär tïme ni bee dhi kiir mar Gaat, ki dhi kiir mar Acer, ki dhi kiir mar Naptali.",
                    "ID": "34"
                },
                {
                    "text": "«'Ba kiir pääny manøgø noo rømi ki deŋŋe bäre ni di wïrö, tïmö na gööye ma kume apaar ka abära. «'Ba nyeŋ pääny manøgø ki mano täge ki dïcäŋöca, ocwøl ni WUUÖ JWØK ENA YIE.»",
                    "ID": "35"
                }
            ]
        }
    ]
}